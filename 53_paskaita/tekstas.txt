Viljamas Šekspyras 
HAMLETAS, DANIJOS PRINCAS 
Tragedija 
DRAMATIS PERSONAE 
KLAUDIJUS, Danijos karalius 
HAMLETAS, mirusiojo karaliaus sūnus ir dabartinio sūnėnas 
FORTINBRAS, Norvegijos princas 
POLONIJUS, karaliaus šambelionas 
HORATIO, Hamleto draugas 
LAERTAS, Polonijaus sūnus 
VOLTIMANDAS, 
KORNELIJUS, 
ROZENKRANCAS, 
GILDENSTERNAS ir 
OSRIKAS, dvariškiai 
Bajoras,  
Kunigas 
MARCELAS ir 
BERNARDO, karininkai 
FRANCISKO, kareivis 
REINALDO, Polonijaus tarnas 
Aktoriai 
Du kaimiečiai, duobkasiai 
Kapitonas 
Anglų pasiuntiniai 
GERTRŪDA, Danijos karalienė, Hamleto motina 
OFELIJA, Polonijaus duktė 
Didikai, damos, karininkai, kareiviai, jūrininkai, pasiuntiniai, tarnai ir palydovai 
Hamleto tėvo dvasia 
Veiksmas vyksta Elsinore1 
I VEIKSMAS 
I SCENA 
Elsinoras. Aikštelė priešais pilį. 
FRANCISKO stovi poste. Įeina BERNARDO 
BERNARDO. Kas ten? 
FRANCISKO. Ne! Stok ir pasirodyk man, kas tu! 
BERNARDO. Tegyvuoja karalius! 
FRANCISKO. Bernardo? 
BERNARDO. Jis.  
FRANCISKO. Atėjote kaip tik pačiu laiku. 
BERNARDO. Jau po vidurnakčio. Eik gult, Francisko. 
FRANCISKO. Dėkoju jums, kad pakeitėt. Nuo šalčio 
Apkarto man širdis. 
1 Elsinoras – vietovė, kuri atitinka dabartinį Helsingioro miestą Danijoje. 
BERNARDO. O kas sargyboj – 
Ramu? 
FRANCISKO. Net ir pelė nesujudėjo. 
BERNARDO. Gerai. Labanakt! Jei sutiktum 
Marcelą ir Horatio, šio posto  
Kitus sargybinius, paragink juos.  
FRANCISKO. Manau, kad juos girdžiu. – Ei, stot! Kas ten? 
Įeina HORATIO ir MARCELAS 
HORATIO. Draugai šio krašto. 
MARCELAS.                                      
Ir vasalai Dano. 
FRANCISKO. Labanaktis. 
MARCELAS.                          
Kas pakeitė tave? 
FRANCISKO.                     
Linkiu labos nakties! 
Išeina 
MARCELAS.                            
BERNARDO.                                                
Ar ten Horatio? 
HORATIO.                     
Sudie, šaunus kary!  
 Bernardo. Jums taip pat 
Bernardo! 
 Tik jo dalis! 
Ei,  
BERNARDO. Sveiki, Horatio! Sveiki, Marcelai! 
MARCELAS. Na kaip? Ar jis ir šiąnakt pasirodė? 
BERNARDO. Ne, nieko nemačiau. 
MARCELAS. Horatio štai sako, jog tas siaubas – 
Vien tik fantazija, ir vis nenori 
Tikėti tuo, ką mes jau du kartu  
Regėjome. Tad pakviečiau aš jį 
Budėti šiąnakt su mumis. Jei šmėkla 
Ir vėl ateitų, te patsai pamato, 
Teįtiki ir tekalba su ja. 
HORATIO. Na! Na! Bet neateis! 
BERNARDO.                                       
Trumpam prisėskit 
Ir leiskit mums dar kartą pulti jūsų 
Galingąją ausų tvirtovę tuo,  
Ką mes jau dvi naktis regėjom. 
HORATIO.                                                    
Ir te Bernardo pasakoja mums. 
BERNARDO. Tad vakarnakt, 
Kai ta žvaigždė – į vakarus nuo poliaus – 
Sugrįžo šviesti į tą pačią sritį, 
Kur spindi ji dabar, aš su Marcelu, 
Pilyje varpui mušant pirmą...  
Įeina Dvasia 
 Sėskim,  
MARCELAS. Palauk! Tyliau! Štai jis ir vėl ateina! 
BERNARDO. Ir povyza – kaip mirusio karaliaus. 
MARCELAS. Tu mokytas, Horatio, – kalbėk!  
BERNARDO. Horatio, žiūrėk! Argi ne panašus? 
HORATIO. Labai. Ir nuostabu, ir šiurpas krečia! 
BERNARDO. Norėtų, kad prakalbintumėm. 
MARCELAS.                                                              
  Klausk! 
HORATIO. Kas tu, kursai šią valandą nakties, 
Pagrobęs dailų ir karingą stotą 
Palaidotos Jo Daniškos Didybės, 
Mums rodais? Dėl dangaus, meldžiu, prabilk! 
MARCELAS. Įsižeidė. 
BERNARDO.                  
Žiūrėkite, – išeina! 
HORATIO. Sustok! Prabilk! Meldžiu tave, prabilk!  
Dvasia išeina 
MARCELAS. Išėjo; neatsako. 
BERNARDO. Na ką, Horatio? Atrodote išblyškęs 
Ir drebate! Juk tai šis tas daugiau 
Negu fantazija, ar ne?  
HORATIO. Kaip Dievas mato, niekad netikėčiau,  
Jei pats nebūčiau savo akimis 
To matęs. 
MARCELAS. Ar nepriminė karaliaus? 
HORATIO. Taip, kaip tu pats save. 
Net šarvus jis dėvėjo tuos pačius 
Kaip mūšiuos su puikiuoju Norvegu,  
Rūstus kaip kitados nuožmioj kovoj 
Ant ledo blokšdamas rogėtus lenkus. 
Kaip keista. 
MARCELAS. Jau dukart šiuo gūdžiu metu jisai 
Pro mūsų postą kariškai praėjo. 
HORATIO. Kaip tat tiksliai išaiškint – nežinau, 
Bet aš manyčiau, jog tai pranašauja  
Kažkokį sąmyšį šiame krašte. 
MARCELAS. Na, sėskim, ir sakykit man, jei žinot, 
Kodėl dabar sargyba ta budri 
Kankina per naktis šio krašto žmones? 
Kam liejamos kasdien patrankos, kam 
Iš svetimų šalių ginklus gabena?  
Kam spaudžia taip statytojus laivų, 
Jog jie net ir sekmadienių nemato? 
Kas bus, kad taip skuboj ir prakaite 
Naktis dienos pagalbininke virto? 
Kas man galėtų pasakyti? 
HORATIO.                                         
  Aš.  
Bent kalba taip. Kaip žinote, velionį 
Karalių, kurs mums ką tik pasirodė, 
Norvegų Fortinbras pavydulingos 
Puikybės kvaituly iššaukti drįso 
Į kovą. Štai tada narsa žymus  
Šioj žemės pusėj Hamletas kilnusis  
Nudėjo Fortinbrą, ir tuo būdu šisai, 
Prarasdamas gyvybę, pagal teisę 
Bei sutartis, laiduotas papročiais 
Ir antspaudais, laimėtojui prarado 
Lig tol valdytąsias žemes, iš anksto 
Paskirtas nugalėtojui, kaip lygiai,  
Laimėjus Fortinbrui, ir mūsų krašto 
Tolygus plotas būtų tekęs jam, – 
Tuo pat būdu, kaip Hamletui dabar. 
Tad Fortinbro sūnus, nors nepatyręs, 
Bet karštas ir didžiai narsus jaunuolis, 
Norvegijos pasienyje surinkęs –  
Už pinigus ir valgį – nežinia kam 
Būrius padaužų bei klajūnų, kelia 
Mums nerimą. Ir kam gi visa tai, – 
Taip bent šio krašto akimis atrodo, – 
Jei ne jėga iš mūsų atsiimti 
Minėtąsias žemes, kurias jo tėvas  
Prarado? Ir tai, aš manau, yra 
Prasmė sargybų ir to sujudimo 
Bei nutrūktgalviškos skubos krašte. 
BERNARDO. Ir man taip rodosi; dėl to ir šmėkla, 
Praeinanti ginkluota pro sargybą, 
Taip panaši į mirusį karalių,  
Kuris sukėlė tuos visus karus. 
HORATIO. Tai krislas dvasios akyje. Juk Romoj 
Aukščiausios jos garbės ir garso metais, 
Prieš Julijaus galingojo žuvimą,2 
Taip pat kapai stovėjo apleisti; 
Būriai šiurpių lavonų drobulėtų 
Klajojo cypčiodami po gatves;  
Erdvėj – kometos; kruvina rasa; 
Sprogimai saulėj, ir drėgna žvaigždė, 
Kuri Neptūno karalystę valdo, 
Nusilpus temo, tartum Teismo dieną. 
Dabar tolygiais negando ženklais, 
Kuriuos nežinomas likimas siunčia  
Lyg priešžaismį artėjančios grėsmės, 
Dangus ir žemė, veikdami kartu, 
Štai perspėja šį kraštą ir jo žmones. 
Dvasia ir vėl pasirodo 
Tyliau! Ir vėl ateina – ten! Užstosiu  
Jam kelią, nors ir žūčiau. – Stok, vaiduokli! 
Išskečia rankas 
Jei tu turi kokios nors balso galios, – 
Prabilk! 
Jei tau kokiais gerais darbais galėčiau  
Palengvinti, o sau laimėt malonių, – 
Sakyk! 
Jei tu žinai savos šalies likimą, 
Kurio dar būtų galima išvengti, – 
Kalbėk!  
Jei tu kadaise prisiplėštą lobį 
2 Prieš Julijaus galingo žuvimą... – Horacijus kalba apie Julijų Cezarį (100–44 m. pr. Kr.), kurį nužudė Romoje 
sąmokslininkai, vadovaujami Bruto ir Kasijaus. 
Dar gyvas užkasei į žemę, – sako, 
Dėl to jūs, dvasios, grįžtat po mirties, – 
Gaidys pragysta 
Sustok ir pasakyk! – Stabdyk, Marcelai! 
MARCELAS. Ar smogt jam savo alebarda, ką?  
HORATIO. Smok, jeigu nesustos! 
BERNARDO.                                           
HORATIO.                                                            
Dvasia išeina 
MARCELAS. Išėjo! 
Jis ten! 
Be reikalo gi mes tokiam didingam 
Vaiduokliui bandėm rodyt savo jėgą: 
Kaip oras nesužeidžiamas jisai, 
Ir mūsų smūgiai – tik nevykęs pokštas. 
BERNARDO. Prabilęs būtų, tik gaidys pragydo. 
HORATIO. Tada jis krūptelėjo – lyg kaltasis, 
Išgirdęs baisų jam kvietimą. Sako, 
Gaidys, tas rytmečio trimitas, savo 
Aštriu ir skardžiai spiegiančiu balsu  
Pažadinąs šviesos dievus; jo giesmę 
Išgirdę, visos klaidžiojančios dvasios – 
Ugny ir vandeny, danguj ir žemėj – 
Sugrįžtančios namo. Kad tai tiesa – 
Ką tik matytas reginys parodė. 
MARCELAS. Pragydus gaidžiui, jis išnyko. Sako,  
Jog priartėjus toms dienoms, kuomet 
Mes Išganytojo gimimą švenčiam, 
Tas ryto paukštis giedąs lig aušros. 
Tada nebekenksmingos tampą naktys; 
Išnykstą dvasios; nebereikią vengti  
Nei raganų, nei fėjų, nei planetų – 
Tiek daug palaimos tuo šventu metu! 
HORATIO. Girdėjau; iš dalies net ir tikiu. 
Bet štai aušra ten su rusvu apsiaustu, – 
Ateina iš rytų kalvos rasa!  
Tad metas baigt sargybą. Aš manau,  
Mes Hamletui turėtumėm pranešti, 
Ką šiąnakt matėme. Nes ta dvasia, 
Mums nebylė, prisiekiu, jam prašnektų! 
Tad ar sutinkate pranešti jam,  
Kaip pareiga ir meilė reikalauja? 
MARCELAS. Tai taip ir padarykim. Aš žinau, 
Kur šįryt jį lengviausiai galim rasti. 
Visi išeina. 
II SCENA 
Valstybinių priėmimų salė pilyje. Trimitai. 
 Jau ten!  
Įeina KARALIUS, KARALIENĖ, HAMLETAS, POLONIJUS, LAERTAS,  
VOLTIMANDAS, KORNELIJUS, didikai ir palydovai 
KARALIUS. Nors Mūsų mielo brolio atmintis 
Dar vis tebėr jauna ir mums tebepritiktų 
Gedėti širdyse ir visą kraštą 
Paversti skausmo suraukta kakta, 
Štai prigimtis jau ima lenktis protui, 
lr Mes, liūdėdami jo išmintingai, 
Prisiminėm save. Todėl, kaip matot, 
Mes paėmėm sau žmoną – kitkart svainę 
Ir šios karių šalies valdovo našlę 
Bei dabartinę Mūsų karalienę – 
Vis dar tiktai su parblokštu džiaugsmu, 
Viena skaidria, kita drėgna akim, 
Vestuvių ráudoj, šermenų linksmybėj,  
Gėlos ir laimės lygiai sverdami.  
Neniekinom nė jūsų išminties, 
Kurios šiam reikale Mums teikėt. Ačiū! 
Toliau, kaip žinot, Fortinbras jaunasis, 
Menkai tevertindamas Mus pačius, – 
O gal manydamas, kad, Mūsų brolio 
Mirties nelaimės skaudžiai ištikta, 
Sugniužusi bus ir pati valstybė, –  
Padrąsintas savųjų pranašumo 
Sapnų, vis nesiliauja Mus kankinęs 
Laiškais su reikalavimu grąžinti 
Velionio tėvo prarastas žemes, 
Kurios visai teisėtai atiteko 
Narsiajam Mūsų broliui. Tiek tebūna 
Dėl jo. O šičia dar šis tas, kas liečia  
Šį sambūvį ir Mus pačius. Štai čia 
Parašėm jaunojo Fortinbro dėdei 
(Kurs, lovoje gulėdamas, paliegęs, 
Vargu ką žino apie šio planus), 
Kad jį sudraustų, nes karius juk renka 
Iš jo pavaldinių. Tad šiuo ir siunčiam 
Mes jus, Kornelijau ir Voltimandai,  
Nunešt linkėjimus senam Norvegui, 
Neįgaliodami plačiau derėtis, 
Negu šie smulkūs nuostatai jums leidžia. 
Keliaukite sveiki! Tegu skubumas 
Patvirtina uolumą jūsų Mums! 
KORNELIJUS ir VOLTIMANDAS. Dabar ir visados jums 
klusnūs, Pone! 
KARALIUS. Mes tuo neabejojame. Sudie! –  
KORNELIJUS ir VOLTIMANDAS išeina 
Dabar, Laertai, kas girdėt pas jus?  
Minėjot prašymą. Na, kas tai būtų? 
Protingą žodį Danas visuomet 
Išklauso. Ar yra tokia malonė, 
Kurios dosnumas mano nepralenktų? 
Galva nėra giminingesnė širdžiai, 
Ranka nėra reikalingesnė burnai 
  Leidimo 
Kaip Danų sostas tavo tėvui. Na,  
Tai ko norėtum iš manęs? 
LAERTAS.                                          
Į Prancūziją, o rūstus Valdove, 
Iš kur aš savo noru sugrįžau 
Išreikšti paklusnumo jums karūną 
Užsidedant. Dabar, prisipažįstu, 
Ten visos mano mintys. Tad lenkiuos,  
Prašydamas išleisti ir atleisti. 
KARALIUS. O tėvas ar išleis? – Polonijau, kaip jūs? 
POLONIJUS. Tik atkakliu maldavimu jisai 
Išgavo mano lėtą sutikimą 
Ir aš uždėjau antspaudą. Todėl 
Prašyčiau teiktis leisti jam išvykti. 
KARALIUS. Štai tavo valanda! Naudok, Laertai, 
Ją savo džiaugsmui taip, kaip tau patiks. –  
Na, mielas giminaiti ir sūnau... 
HAMLETAS į šalį. Daugiau nei giminė, tik jau ne mielas! 
KARALIUS. Tai vis dar debesys jums virš galvos? 
HAMLETAS. Ne, priešingai: man saulės čia per daug! 
KARALIENĖ. O Hamletai, mesk tas nakties spalvas 
Ir draugiškiau į Daną pažiūrėk! 
Nebeieškoki taip akis nuleidęs 
Velionio tėvo dulkėse – visiems taip,  
Visi, kas gyvas, miršta, gamtoje  
Sustoję pakeliui į amžinybę. 
HAMLETAS. Visiems taip, Ponia, iš tiesų. 
KARALIENĖ.                                                           
Kodėl atrodo tau kažkas kitaip? 
HAMLETAS. Atrodo? Ne, aš nežinau „atrodo“: 
Yra taip! Ir ne vien tamsus apsiaustas,  
Ne iškilmingas apdaro juodumas, 
Ne atdūsiai krūtinės prislėgtos, 
Ne akyse plačiai ištvinus upė, 
Ne sielvartingai iškraipytas veidas 
Ar kitos skausmo formos – ne, ne jos 
Mane parodo. Tai tiktai „atrodo“;  
Tiek galima ir suvaidint. Bet tai, 
Ką aš jaučiu, yra many – tikrai, 
O visa kita – gedulingi apdarai. 
KARALIUS. Taip, Hamletai, tikrai labai gražu 
Ir girtina gedėti savo tėvo. 
Bet turite žinot, kad ir jisai taip pat  
Neteko savo tėvo, o anas gi – savo. 
Sūnus tam tikrą laiką iš tiesų 
Privalo gedulą nešioti. Betgi 
Taip užsispyrus ir be galo tęsti – 
Šventvagiška, nevyriška. Tatai 
Išduoda valią, nepalankią dangui,  
Netvirtą širdį bei nekantrią dvasią 
Jei taip, 
Ir neišlavintą prastuolio protą. 
Nes tai, kas neišvengiama ir aišku – 
Kaip pojūčiams kasdieniška tikrovė, – 
Kam imt su priešgynišku irzlumu 
Į širdį? Juk tatai įžeidžia dangų,  
Velionį tėvą, prigimtį bei protą,  
Kuriam tėvų mirtis – kasdienis žodis: 
Jisai – nuo pačio pirmojo lig to, 
Kuris tik vakar mirė, – šaukia mums: 
„Taip turi būti!“ Meskite, prašau, 
Betikslį sielvartą ir Mus pačius 
Laikykit tėvu: te pasaulis žino,  
Kad sostui artimiausias esat jūs! 
O to, ką aš jaučiu jums, kilnumu 
Vien tik geriausias tėvas tegalėtų 
Prilygti man. Tačiau tas jūsų noras 
Į Wittenbergą3 grįžti mokslų tęsti 
Griežčiausiai priešinasi Mūsų valiai.  
Tad Mes maldaujame jus pasilikti 
Čia, Mūsų žvilgsnio prieglobsty, pirmuoju 
Dvare, mielu sūnėnu ir sūnum. 
KARALIENĖ. Neleisk, kad mano maldos eitų veltui: 
Į Wittenbergą nebegrįžk, prašau! 
HAMLETAS. Klausysiu jūsų nuolankiausiai, Ponia!  
KARALIUS. Kaip mylinčiai ir dailiai atsakyta! 
Gyvenk čia, Danijoj, kaip Mes. – Gertrūda, 
Toks laisvas ir švelnus jo sutikimas 
Man šypsosi širdy! O tam atšvęsti 
Tegu šiandieną didžiosios patrankos 
Byloja debesims, Mums taurę keliant  
Ir tuštinant ją, iš dangaus teaidi 
Atsimušantis žemės griausmas! Einam! 
Trimitai. Visi, išskyrus HAMLETĄ, išeina 
HAMLETAS. O kad tasai per kietas mano kūnas 
Sutirptų ir išnyktų kaip rasa!  
Ir jeigu Viešpats būtų neuždraudęs  
Savižudybės! Dieve, mano Dieve! 
Koksai beprasmis, tuščias ir šleikštus 
Atrodo šis pasaulis ir jo monai. 
Šlykštus! Šlykštus! Tarsi apleistas sodas, 
Kur vien tik piktžolės augina sėklas. 
Ir taip dabar reikėjo atsitikti!  
Du mėnesiai – ne, dar nė tiek! – kaip mirė; 
Ir koks puikus karalius: šis prieš jį – 
Tiktai satyras4 prieš Hiperioną5! 
3 Wittenbergas (Vitenbergas) – Vokietijos miestas, kuriame Martynas Liuteris paskelbė savo tezes, tapusias reformacijos 
pradžios ženklu. Šekspyro laikas Vitenbergas asocijavosi su kritiškomis ir maištingomis humanistinėmis mintimis. 
4 Satyras – senovės graikų mitologijoje girių ir kalnų dvasia, vaizduojamas ožio kojomis, ragais, uodega, mėgstantis 
gašlumą ir besaikį gėrimą.  
5Hiperionas – mitinis senovės graikų didvyris, titanas, kurio vaikai – Helias (saulė), Selena (mėnulio deivė), Eos (aušra). 
Ir mano motiną mylėjo taip, 
Jog vėjui pūsterėt šiurkščiau veidan 
Nebūtų leidęs. O dangau ir žeme!  
Ar prisimint? Ji kybojo prie jo 
Taip, lyg nuo soties alkis tedidėtų. 
Vos mėnuo – bet geriau neprisimint! 
Silpnybe, tavo vardas – moteris! – 
Vos mėnuo – kurpės dar nesunešiotos, 
Kuriom ji mano tėvo kūną sekė 
Tarsi Niobė6 verkdama, – ir ji 
(O Dieve! Net žvėris, kurs neprotauja, 
Ir tas ilgiau gedėtų!) ištekėjo 
Už dėdės, kurs į tėvą panašus 
Tik tiek, kiek aš į Herkulį! Vos mėnuo – 
Niekingų ašarų aitri druska  
Jos užverktas akis dar tebegraužia – 
Ir ištekėjo. O skuba gėdinga! – 
Taip pulti kraują žagiančiojon lovon! 
Ne, nieko gero juk iš to nebus. 
Tad plyšk, širdie, bet aš turiu tylėti!  
Įeina HORATIO, MARCELAS ir BERNARDO 
HORATIO. Sveiki, Šviesybe! 
HAMLETAS.                                 
O! Labai džiaugiuos...  
Horatio! Arba aš pats – ne aš! 
HORATIO. Tas pats – žemiausias jūsų tarnas, Prince! 
HAMLETAS. Joks tarnas – draugas! Taip, kaip ir aš jums. 
Kodėl iš Wittenbergo grįžot, ką? – 
Marcelas? 
MARCELAS. Šviesusis Prince!  
HAMLETAS. Džiaugiuosi jus sutikęs! 
Pamato BERNARDO 
  Labas, Pone! – 
Bet iš tiesų, kas jus iš ten parvijo? 
HORATIO. Klajūniški nusiteikimai, Prince.  
HAMLETAS. Iš jūsų priešo lūpų nenorėčiau 
Išgirsti to! Nejaugi mano ausys 
Bus priverstos tikėti tuo, ką sakot 
Pats prieš save? Žinau – jūs ne klajūnas. 
Tad ko jūs Elsinore? Na, reikės 
Išmokyti jus gerti, kol išvyksit!  
HORATIO. Į jūsų tėvo šermenis grįžau. 
HAMLETAS. Prašau tiktai nesišaipyt, kolega! 
Ar ne į motinos sutuoktuves? 
HORATIO. Iš tikro, jos įvyko tuoj po to. 
HAMLETAS. Taupumas! Šermenų kepsniais vaišino 
Svečius per vestuves. Geriau jau būčiau 
Pikčiausią priešą danguje sutikęs 
6 Niobė – antikinės mitologijos herojė, ją dievai nubaudė pražudydami vaikus. Iš skausmo ji suakmenėjusi, tačiau iš akių 
ir toliau riedėjusios ašaros. 
Negu sulaukęs tos dienos! – Tėvas! 
Man rodos, lyg matyčiau savo tėvą. 
HORATIO. Kur, Prince? 
HAMLETAS.                        
Savo dvasios akyse.  
HORATIO. Mačiau jį kitkart. Koks puikus karalius! 
HAMLETAS. Tai buvo vyras, apskritai paėmus; 
Neberegėsiu tokio aš daugiau! 
HORATIO. Man rodos, aš jį vakarnakt mačiau. 
HAMLETAS. Ką matėt?  
HORATIO. Karalių, jūsų tėvą. 
HAMLETAS.                                     
Mano tėvą? 
HORATIO. Trumpam sudrauskit savo nustebimą 
Ir paklausykit įtempta ausim, 
Ką aš papasakosiu, o šie ponai 
Paliudys jums. 
HAMLETAS.                  
Dėl Dievo, tik greičiau.  
HORATIO. Gerai. Sargyboj dvi naktis šiems ponams, 
Marcelui ir Bernardo, budint poste, 
Kraupiam vidurnakty štai kas nutinka: 
Vaiduoklis, panašus į jūsų tėvą, 
Iki dantų ginkluotas, pasirodo  
Ir iškilmingai praslenka pro juos; 
Taip triskart tik per jo ramento ilgį 
Pro siaubo iškreiptas akis praeina, 
O jie tik stovi priešais jį, iš baimės 
Beveik drebučiais virtę ir bežadžiai. 
Po to lyg kokią paslaptį šiurpiausią 
Jie visa tai papasakoja man, 
Ir trečią naktį aš budžiu su jais. 
Tuo pat metu, toj vietoj ir tokia, 
Patvirtindama jų žodžius, ateina 
Dvasia. Aš pažinau karalių. Rankos  
Nebūna panašesnės! 
HAMLETAS.                            
 Kur tai buvo?  
MARCELAS. Pilies aikštelėj, kur mes budim, Prince. 
HAMLETAS. Ar kalbinote jį? 
HORATIO.                                 
Taip, aš bandžiau, 
Bet neatsakė, ir tik kartą, rodos, 
Pakėlė galvą, sujudėjo – taip, 
Lyg ruoštųsi prabilti. Bet kaip tik  
Tuomet pragydo rytmečio gaidys, 
Ir jis paskubomis pradėjo trauktis, 
Išnykdamas mums iš akių. 
HAMLETAS.                                         
 Kaip keista! 
HORATIO. Bet tai tiesa, kaip gyvą matot, Prince! 
Ir mes galvojom, – mūsų pareiga  
Tatai pranešti jums. 
HAMLETAS. Taip, taip. Bet man tai neramu dėl to. 
Ar budit šiąnakt? 
MARCELAS ir BERNARDO. Taip, šviesusis Prince. 
HAMLETAS. Ginkluotas, sakot? 
MARCELAS ir BERNARDO. Ginkluotas, Prince.  
HAMLETAS. Iki dantų? 
MARCELAS ir BERNARDO. Tikrai iki dantų! 
HAMLETAS. Tad veido nesimatė, ką? 
HORATIO.                                                        
Nes antveidis jo buvo nenuleistas. 
HAMLETAS. O kaip atrodė? Ar piktai?  
O, taip, 
HORATIO. Manau, greičiau liūdnai negu piktai. 
HAMLETAS. Išblyškęs ar raudonas? 
HORATIO. Išblyškęs. 
HAMLETAS.                   
HORATIO. Be atvangos. 
HAMLETAS.                        
Ir žiūrėjo jis į jus? 
 Kad būčiau buvęs ten!  
HORATIO. Apstulbęs būtumėt ir jūs.  
HAMLETAS. Galbūt. Bet ar ilgai jis pasiliko? 
HORATIO. Kol suskaičiuotut neskubėdamas lig šimto. 
MARCELAS ir BERNARDO. Ilgiau, ilgiau. 
HORATIO. Bet ne tada. 
HAMLETAS.                      
 Barzda pražilus, ne? 
HORATIO. Juoda ir taip, kaip gyvo, sidabru  
Pabirusi. 
HAMLETAS. Ir aš budėsiu šiąnakt! 
Gal vėl pasivaidens. 
HORATIO.                                
Tikriausiai, Prince! 
HAMLETAS. Jei kilnų tėvo stotą pasiėmus 
Dvasia ir vėl ateis, – prakalbinsiu aš ją,  
Nors pragaro nasrai nutilti lieptų! 
Todėl prašau, – jei niekas dar nežino, – 
Laikykit paslaptį šią ir toliau. 
Ir kas beatsitiktų šiąnakt – viską 
Priimkit protu, bet ne liežuviu. 
Už meilę atsilyginsiu. Sudie.  
Prieš dvyliktą ir vėl pasimatysim 
Aikštelėj. 
VISI TRYS. Mūsų pagarba jums, Prince! 
HAMLETAS. Ne! Meilė! Kaip ir mano jums. Sudie!  
Visi, išskyrus HAMLETĄ, išeina 
Ginkluota tėvo šmėkla! Čia kažkas 
Įtartina. Kad būtų jau naktis! 
Kantrybės, siela! Nes darbai pikti 
Iškils, nors ir po žemėm užkasti!  
Išeina. 
III SCENA 
Kambarys Polonijaus rūmuose. 
Įeina LAERTASir OFELIJA 
LAERTAS. Kelionės reikmens jau laive. Sudie! 
Ofelija, jei vėjas palankus 
Ir laivas progą teiks, tu tik nesnausk  
Nejau tu abejoji? 
Ir atsiliepk. 
OFELIJA.               
LAERTAS. Dėl Hamleto, tai tu jo palankumą 
Laikyk tik kraujo žaidimu, tik forma, 
Ankstyva žibuokle gamtos jaunystėj, 
Miela, bet žydinčia tik taip trumpai:  
Tiktai vienos trumpos minutės kvapas, 
Tik tiek! 
OFELIJA. Tik tiek? 
LAERTAS.                  
Tikėk man, ne daugiau. 
Nes augančioj gamtoj ne vien tik kūnas 
Ir raumenys didėja: su šventove  
Išauga ir vidus kartu – dvasia 
Ir protas. Gal dabar jisai ir myli, 
Gal norai jo tebėr nesutepti 
Klastos purvu. Bet tu turi bijoti, 
Nes luome jo valia ne jam priklauso, 
Ir jis – tiktai kilnaus gimimo vergas.  
Negali jis kaip žmonės paprasti 
Pats rinktis kąsnio, nes kaip tik nuo to 
Pareina krašto gėris ir saugumas. 
Dėl to jis pasirinkdamas privalo 
Klausyti vien tiktai to kūno balso,  
Kurio galva – jis pats. Ir jei sakytų tau,  
Kad myli, patikėk tik tiek, kiek tai – 
Jo aukštą padėtį ir luomą žinant – 
Galėtų tapti kūnu, taigi tiek, 
Kiek tai su Danijos valia sutampa. 
Atmink tik, kiek pakenktų tavo garbei, 
Jei kartais, patikėjus jo giesmėms,  
Prarastum širdį ir skaistybės lobį 
Jo nesuvaldomiems geismams atvertum! 
Venk to, Ofelija, mieloji sese, 
Laikydamos atokiai nuo jausmų, 
Toli nuo geismo iečių bei pavojų. 
Per išlaidi jau ta, nors ir kukliausia,  
Kur savo grožį mėnesiui atskleidžia. 
Pati dorybė neišvengia šmeižto. 
Vikšrai gležnus pavasario vaikus 
Pakanda, šiems dar pumpuruos tebesant, 
O rytą tyroje rasoj jaunystės 
Labiausiai gresia pragaištingas dvelksmas.  
Tad baimę savo sargu pasirink 
Ir netikėk jaunystei! Atsimink! 
OFELIJA. Aš tavo pamokos žodžius laikysiu 
Širdies sargyboje. Bet, mielas broli, 
Nebūk kaip tūlas pastorius, kurs rodo 
Į dangų statų, erškėčiuotą taką,  
O pats – ištvirkęs palaidūnas – eina 
Linksmybių rožėmis klotais keliais,
Užmiršęs tai, ką sakė. 
LAERTAS.                                   
Įeina POLONIJUS 
Bet man jau laikas. Štai ir tėvas. Dukart  
Palaimintam – malonė dviguba: 
Ir vėl man šypsos laimė atsisveikint! 
POLONIJUS. Dar čia? Į laivą! Gėdinkis, Laertai! 
Jau vėjas sėdi burei ant pečių,  
Ir laukia ten tavęs. Štai – laiminu. Klausyk 
Ir taisykles šias įsirėžk giliai: 
Neduok mintims liežuvio ir neversk 
Veiksmais, jeigu tiktai jos nesaikingos. 
Būk paprastas, bet ir nebūk storžievis. 
Draugus, jei jau esi gerai išbandęs,  
Priveržk prie sielos plieniniu lanku; 
Tačiau nezulink rankos su kiekvienu 
Vos išperėtu beñdru. Venk kiek galint 
Kivirčų, bet patekęs elkis taip, 
Kad priešas kitąkart tavęs bijotų. 
Duok ausį kiekvienam, ne žodį. Klauskis  
Visų, bet spręski visuomet patsai. 
Nešiok gražiai, jei tau kišenė leidžia: 
Neperdedant, puošniai, bet ne margai. 
Nes rūbas juk dažnai atskleidžia žmogų; 
Todėl Prancūzuose aukštasis luomas 
Išsiskiria ir skoniu, ir saiku.  
Pats nesiskolink ir kitam neduok, 
Kitaip – prarasi pinigus ir draugą; 
Į skolą ūkio ašmenys atšimpa. 
Svarbiausia gi – būk ištikimas sau;  
Iš to, kaip po nakties diena, jau seka:  
Būk ištikimas ir kitiems. Lik sveikas! 
Tepadeda palaiminimas mano! 
LAERTAS. Nužemintai sakau sudie jums, Pone! 
POLONIJUS. Pats laikas! Eik, tarnai tavęs jau laukia. 
LAERTAS. Sudie, Ofelija! Atmink gerai, 
Ką tau sakiau! 
OFELIJA.                      
Užrakinau giliai  
Atmintyje, o raktą tu laikysi. 
LAERTAS. Sudie! 
Išeina. 
POLONIJUS. Ofelija, ką gi jisai tau sakė?  
OFELIJA. Tai lietė princą Hamletą, jums leidžiant. 
POLONIJUS. Kaip tik pataikė! 
Girdėjau – pastaru metu jisai 
Daug laiko skyręs tau, o tu pati 
Jam leidusi visai laisvai lankytis. 
Jei taip yra, kaip man tatai paduoda, –  
Nemoki, perspėdamas tau sakau, 
Kaip mano dukteriai pritiktų, elgtis. 
Tai kas gi iš tiesų yra tarp jūsų? 
Sakyk, tik visą tiesą man, prašau. 
OFELIJA. Paskutiniu metu jisai daug kartų 
Man siūlė savo meilę.  
POLONIJUS. Ką? Meilę? Fui! Kalbi lyg mergiščia, 
Nepersijota pro pavojų tokį. 
Ar tu pati tiki jo pasiūlom? 
OFELIJA. Aš nežinau nė ką ir begalvoti. 
POLONIJUS. Galvok, jog tebesi visai dar vaikas,  
Nes tu už tikrą pinigą imi  
Jo pasiūlas. Pati bent nesisiūlyk! 
Kitaip – te dusulys negriebia žodžio – 
Pasiūlymai tie pasibaigs kvailai! 
OFELIJA. Jis savo meilę reiškė visuomet 
Garbinga forma... 
POLONIJUS. Tu vadini tai forma? Eik jau, eik!  
OFELIJA. Paremdamas žodžius beveik visom 
Šventų švenčiausiom priesaikom dangaus. 
POLONIJUS. Žabangai slánkom! Aš ir pats žinau: 
Kai kraujas dega, siela nesigaili 
Liežuviui priesaikų. Iš tos liepsnos – 
Daugiau šviesos nei šilimos, dukrele,  
Ir gęsta ji kartu su pažadais. 
Dėl to tu neturi laikyti jos 
Tikra ugnim. Ir jau nuo šios dienos 
Tegu jisai rečiau tave bemato. 
Pasibrangink: neprasidėk su juo 
Tuoj pat, lyg įsakyta. Kai dėl princo, –  
Žinok, kad jis dar jaunas ir kad jo 
Pavadis leidžia daug laisviau judėti 
Negu tavasis. Visa tai suglaudžiant: 
Jo priesaikom nepasikliauk, nes jos – 
Tik sąvadautojos; jų rūbų spalvos – 
Apgaulė: nešvarius geismus jos slepia  
Tarytum šventos ir pamaldžios kekšės, 
Kad tik lengviau sugundytų. Todėl 
Nuo šiol, trumpai ir aiškiai tau sakau, 
Kad man laisvalaikio nebešvaistytum 
Kalbom su princu Hamletu. Žiūrėk,  
Kad būtų, kaip sakau! Gali sau eiti.  
OFELIJA. Klausysiu jūsų valios, Pone. 
Abu išeina. 
IV SCENA 
Aikštelė priešais pilį. 
Įeina HAMLETAS, HORATIO ir MARCELAS 
HAMLETAS. Taip šalta, jog net griebia už ausų. 
HORATIO. Tikrai šią naktį kandžiai šaltas oras.  
HAMLETAS. Kiek laiko? 
HORATIO.                           
 Rodos, dvylikta tuojau. 
MARCELAS. Jau išmušė. 
HORATIO. Tikrai? Neišgirdau. Tad jau artėja laikas, 
Kuomet dvasia, kaip įprasta, ateina.  
Pasigirsta trimitai ir patrankos šūviai 
Bet ką tatai turėtų reikšti? 
HAMLETAS. Karalius šiąnakt budi ir puotauja, 
Apsvaigęs šokio sūkury, ir jam 
Išlenkus taurę reinvynio lig dugno, 
Sudunda būgnai, sugaudžia trimitai  
Šio tosto garbei. 
HORATIO.                      
 Ar tai paprotys? 
HAMLETAS. Deja, kad taip. 
Bet aš, nors čia ir gimęs, ir užaugęs, 
Manau, jog laužyt jį daugiau garbės  
Nei gerbti. Tas puotavimas besaikis  
Suniekina mus prieš kitas tautas 
Rytuos ir Vakaruos. Jie mus vadina 
Girtuokliais, šitaip kiaulišku žodžiu 
Suteršdami mums vardą, ir iš mūsų 
Didingų žygdarbių šlovės bei garso 
Jie iščiulpia ir smegenis, ir sultis.  
Dažnai taip ir pavieniam žmogui būna: 
Vien dėl kokios nors ydos įgimtos 
(Nors tai nėra jo kaltė, nes juk niekas 
Negali savo gymio pasirinkti) 
Arba per daug išaugus kokiai aistrai, 
Kuri dažnai pralaužia proto sienas,  
Ar tik dėl įpročio, kursai iškreipia 
Jo elgseną, – tiktai dėl to, kad jis 
Nelemtu ydos ženklu pažymėtas, 
lr nesvarbu, ar tai žvaigždė likimo, 
Ar prigimties drabužis – jo dorybės 
Galėtų būti tyros kaip malonė 
Ir gausios, kiek tik pakelia žmogus – 
Jį vertins pagal ydą. Pikto lašas 
Suniokoja kilnios dorybės vertę, 
Palikdamas tik gėdą. 
Įeina Dvasia 
HORATIO.                              
  Jau ateina!  
HAMLETAS. O angelai dangaus, globokit mus! 
Kas tu bebūtum – ar gera dvasia, 
Ar piktas kipšas, ką tu beatneštum – 
Dangaus dvelksmus ar pragaro liepsnas, 
Pikti ar kilnūs būtų tavo siekiai, –  
Tu toks prakalbinamas ateini!  
O Hamletai, karaliau, Dane, tėve, 
Kreipiuosi į tave! O atsakyk! 
Neleisk man nežinios tamsoj uždusti! 
Kodėl gi tavo kaulai pašvęstieji 
Suplėšė įkapes? Kodėl gi karstas, 
Kur mes tave regėjom paguldytą,  
Pravėrė marmuro sunkaus nasrus 
Tave išspjauti? Ką turėtų reikšti, 
Kad tu, numirėlis, ir vėl šarvuotas 
Lankai mėnulio žvilgsnį ir naktis 
Šiurpu užlieji, mus, gamtos kvailius, 
Priversdamas siaube drebėti, mąstant  
Tai, ko nesuvokia mūsų sielos? 
Sakyk, kodėl? Ir ką gi mums daryti? 
Dvasia moja HAMLETUI 
HORATIO. Jis moja jums, kad eitumėt kartu, 
Tarsi norėdamas ką pasakyti  
Tik jums. 
MARCELAS. Žiūrėkite, kaip jis grakščiai 
Jus kviečia ten – į nuošalesnę vietą. 
Bet neikite su juo! 
HORATIO.                           
Jokiu būdu! 
HAMLETAS. Nenori atsakyti. Tad aš eisiu.  
HORATIO. Tik neikite, prašau! 
HAMLETAS.                                      
 Ir ko bijoti? 
Gyvybė man segtuko neverta; 
O sielai, nemirtingai kaip ir jis, 
Ką gi galėtų pikta padaryti? 
Ir vėl štai moja kviesdamas. Aš eisiu.  
HORATIO. Bet jeigu nuvilios jus į bangas 
Arba į gūdžiąją uolos viršūnę, 
Pakibusią toli viršum gelmės, 
Ir ten, į klaikų siaubą pasivertęs, 
Palauš jums dvasią ir išves iš proto? 
Prašau jus, pagalvokit apie tai. 
Tiktai vieta, be priežasties kitokios,  
Jau kelia nykų šiurpą kiekvienam, 
Kuris, tiek sieksnių žvelgdamas į gelmę, 
Ją girdi šniokščiant apačioj. 
HAMLETAS.                                           – Aš seksiu. Eik!  
MARCELAS. Jūs neisit, Prince! 
HAMLETAS.                                     
Dar moja. 
Tik šalin rankas! 
HORATIO. Ramiau. Bet neikite. 
HAMLETAS.                                      
  Likimas šaukia, 
Kiekvieną menką kūno dalelytę 
Paversdamas Nemėjos liūto7 nervu.  
Dvasia moja 
Dar kviečia. Ponai, leiskite mane! 
Kiekvieną, kurs trukdys, dvasia paversiu! 
Sakau – šalin! – Eime, aš seksiu.  
Dvasia ir HAMLETAS išeina 
7 Nemėjos liūtas – nepaprastai plėšrus liūtas, siautėjęs Nemėjos slėnyje. Jį įveikė Heraklis, kuris vėliau vaikščiojo 
apsigaubęs jo kailiu. 
HORATIO. Vis dar tebėr fantazijos valdžioj. 
MARCELAS. Pasekime; nereiktų jo klausyti. 
HORATIO. Gerai. Žiūrėkim, kas iš to išeis. 
MARCELAS. Kažkas pašvinkę Danijos valstybėj.  
HORATIO. Dangus jai vadovaus. 
MARCELAS.                                           
Abu išeina. 
V SCENA 
Kita aikštelės pusė. 
Įeina Dvasia ir HAMLETAS 
Tad sekim jį.  
HAMLETAS. Kur tu vedi? Kalbėk! Toliau nebeisiu. 
DVASIA. Klausyk manęs. 
HAMLETAS.                            
DVASIA.                                                
Gerai. 
Kuomet ir vėl reikės man atsiduoti 
Sieros liepsnoms. 
HAMLETAS.                      
Tuojau bus laikas,  
Deja, o vargše dvasia! 
DVASIA. Nesigailėk, tiktai rimtai klausyk,  
Ką aš atversiu tau. 
HAMLETAS.                        
 Mielai klausau. Kalbėk! 
DVASIA. Ir keršysi mielai, tatai išgirdęs. 
HAMLETAS. Ką? 
DVASIA. Aš – tavo tėvo šmėkla, pasmerkta 
Tam tikrą laiką naktimis klajoti,  
O dieną degti liepsnose, kol mano 
Gyvatos nuodėmes sunkias ugnis 
Sudegins ir nuplaus. Bet aš tau negaliu 
Išduoti paslapties kančių buveinės: 
Nuo vieno menko žodžio apie tai 
Apmirtų siela ir sustingtų kraujas;  
Iššoktų akys iš duobių kaip žvaigždės;  
Suveltos garbanos tau išsitiestų 
Ir atsistotų ant galvos plaukai 
Tarsi įtūžusio ežiuko durtys. 
Bet tokis amžinybės atskleidimas – 
Ne žmogiškajai ausiai. O klausyk! 
Jei kada nors mylėjai savo tėvą...  
HAMLETAS. O Dieve! 
DVASIA. Atkeršyki už baisią žmogžudystę! 
HAMLETAS. Žmogžudystę? 
DVASIA. Jos visos baisios, žmogžudystės, ši 
Tačiau pati baisiausia ir šlykščiausia.  
HAMLETAS. Greičiau sakyk, kad aš sparnais lakiaisiais – 
Kaip meilė ir svajonės – pulčiau 
Atkeršyti. 
DVASIA. Matau – pajėgsi. Būtum 
Bejausmis kaip ta piktžolė nutukus, 
Tingiai trūnijanti ant Letos8 kranto, 
Jei nesukiltum. Hamletai, klausyk!  
Štai sakoma, kad man tuomet sode 
Bemiegančiam įkandusi gyvatė – 
Taip šlykščiai mulkinamos danų ausys 
Melu. Bet tu žinok, kilnus jaunuoli, – 
Angis, kuri įkando tavo tėvui, 
Šiandieną dėvi mano karūna.  
HAMLETAS. O pranašiška mano siela! Dėdė? 
DVASIA. Taip, tas kraujožaga, žvėris ištvirkęs 
Klastingom dovanom ir sąmojų kerais – 
O dovanų ir sąmojų pagunda! – 
Palaužė savo nešvariems geismams  
Doriausios, rodos, karalienės valią.  
O Hamletai, koks nuopuolis! Mane, 
Kurs savo meilės jausmo tyrumu 
Kartu su priesaikom jungtuvių ėjo, 
Iškeisti į nenaudėlį, kuris 
Net ir gamtos dovanomis negali 
Prilygti man!  
Dorybės kad ir dieviška pagunda 
Nesuvilios, kaip lygiai ir gašlumas, 
Nors su šviesiausiu angelu sutuok, 
Greit persisotins dangiškąja lova 
Ir puls prie šiukšlių! 
Tyliau! Man rodos, kad tai ryto dvelksmas.  
Todėl – trumpai. Bemiegant man sode, 
Kaip aš buvau kas popietę įpratęs, 
Vogčiom prisėlino tavasis dėdė 
Su juodmedžio nelemto syvų skysčiu 
Ir atsargiai įlašino į ausį 
Raupsinio skiedinio, kurio veikimas  
Yra pikčiausias mūsų kraujo priešas: 
Jisai kaip gyvsidabris ima skrieti 
Gamtos takais bei praėjimais kūne 
Ir lyg rūgštis, įlašinta į pieną, 
Staiga sukrešina sveikiausią kraują. 
Tokia lemtis ištiko ir mane:  
Kaip Lozorių pradėjo berti votys, 
Padengdamos švelniausią mano kūną 
Bjauria šašų pluta. 
Ir atėmė taip brolio rankos miegant 
Gyvybę, karalienę ir karūną, 
Ir nuodėmių žydėjime pačiam,  
Be atgailos, visai nepasiruošęs,  
Negavęs paskutinio patepimo 
Ir slegiamas gausių netobulybių, 
Turėjau stoti aš į Dievo teismą. 
8 Leta – antikos mitologijoje upė, kurios vandenys teikdavę mirusiųjų vėlėms užsimiršimą. 
O kaip siaubinga! Kaip šiurpu! Jei tu 
Dar neišsigimei, tai nepakęsk, 
Kad Danijos karališkoji lova  
Kraujožagos šlykščiausios guoliu taptų! 
Tačiau, kaip visa tai tu beatliktum, 
Nesusitepk minčių patsai ir sielai 
Neleisk prieš savo motiną sukilti: 
Palik ją dangui ir širdies dygliams – 
Te jie krūtinę bado! Na, lik sveikas.  
Jau švitulys aušros artumą skelbia 
Ir ima blykšti jo silpna ugnis. 
Sudie! Sudie! Sudie! Atmink mane! 
HAMLETAS. O jūs, dangaus pulkai! O žeme! Dar ko – 
Gal pragaro paties – man šauktis? Tik laikykis, 
Širdie! Ir raumenys, dar nepasenkit,  
Kad būčiau tvirtas! Atsimint tave? 
Taip, vargše šmėkla, – tol, kol atmintis 
Šiam rutuly gyvens! Tave atminti. 
O taip! Aš savo atminties lentoj 
Ištrinsiu viską: išmintį iš knygų, 
Vaizdus ir įspūdžius iš praeities,  
Kuriuos jaunystė kitados įrašė, 
Ir vien tik tavo įsakas nuo šiol 
Gyvens manojoj smegenyno knygoj – 
Be priemaišų! Prisiekiu dangumi! 
O moterie pragaištingiausia!  
O besišypsantis prakeiktas niekše!  
Ei, lenteles! Juk reik užsirašyti, 
Kad galima šypsotis ir šypsotis, 
Ir būti niekšu! Danijoj bent taip. 
Rašo 
Tai šitaip, dėde! Bet dabar – prie šūkio.  
Jis bus: „Sudie, sudie! Atmink mane!“ 
Prisiekta. 
HORATIO ir MARCELAS už scenos. Prince! 
Įeina HORATIO ir MARCELAS 
MARCELAS.                                      
 Hamletai! 
HORATIO.                                                                 
Te jį globoja! 
HAMLETAS. Amen! 
MARCELAS. Ei-lio-li-o! Prince! 
HAMLETAS. Ei-lio-li-o! Eik šen, paukšteli! 
MARCELAS. Na kaip, šviesusis Prince? 
HORATIO.                                                        
HAMLETAS. O, viskas puikiai! 
HORATIO.                                         
Dangus  
  Kaip ten buvo?  
 Pasakykit, kaip? 
HAMLETAS. Ne, jūs išduosit. 
HORATIO. Ne, aš dangum prisiekiu! 
MARCELAS.                                                   
 Ir ne aš!  
HAMLETAS. Argi žmogus galėtų pagalvoti?.. 
Bet neišduosite? 
HORATIO ir MARCELAS. Dėl Dievo, ne! 
HAMLETAS. Visam krašte nerastum tokio niekšo, 
Kuris... nebūtų dar ir sukčius.  
HORATIO. Nereiktų šmėklai keltis iš kapų 
To mums pranešti, Prince. 
HAMLETAS.                                         
Jūs teisus. 
Dabar, manau, turėtumėm nedelsdami, 
Rankas paspaudę, skirstytis kas sau: 
Jūs – ten, kur reikalai ir norai kviečia 
(Jų niekados netrūksta), o aš pats,  
Kadangi nieko kita nebelieka, 
Turėsiu eiti melstis. 
HORATIO. Tai tik paklaikę žodžiai, mielas Prince. 
HAMLETAS. Gailiuos įžeidęs jus. Visa širdim. Tikrai. 
HORATIO. Nėra čia įžeidimo, Prince. 
HAMLETAS. O taip, Horatio! Ir dar gilus,  
Šventuoju Patriku9 prisiekiu! Toji 
Dvasia – tikrai kilni. Tačiau smalsumą 
Patirti, kas tarp mūsų atsitiko, 
Valdykit, kiek tik galit. Tad prašau 
Jus kaip draugus, karius ir bendramokslius 
Mažytės paslaugos.  
HORATIO. Mielai, tiktai kokios? 
HAMLETAS. Ką šiąnakt matėt, niekad neišduoti. 
HORATIO ir MARCELAS. O Prince, niekuomet! 
HAMLETAS.                                                                   
HORATIO.                                                                                         
Kad niekuomet! 
MARCELAS.                   
Ir mano žodis, Prince!  
HAMLETAS. Prisiekit mano kardu10. 
HORATIO ir MARCELAS.                        
Jau prisiekėm. 
HAMLETAS. Bet mano kardu.  
DVASIA iš po scenos. Prisiekit!  
HAMLETAS. Ir tu sakai taip? Ar tu čia, bičiuli? 
Juk girdite, ką jis ten rūsy šneka, – 
Prisiekite! 
HORATIO. Kokiais gi žodžiais, Prince? 
HAMLETAS. Ką šiąnakt matėt, niekad neišduoti 
Prisiekit mano kardu.  
DVASIA iš po scenos. Prisiekit! 
HAMLETAS. Hic et ubique?11 Tad pakeiskim vietą. 
Ateikit šičia, Ponai, ir dar kartą 
Uždėkite rankas ant mano kardo: 
Neprasitarti niekad, ką girdėjot, 
Prisiekit! 
Žodis, 
9 Šventasis Patrikas – Airijos globėjas, išvadavęs Airiją iš žalčių ir gyvačių. Priesaikoje šv. Patrikas Hamletui asocijuojasi 
su tėvo skirta sunkia, tačiau kilnia pareiga. 
10 Prisiekit mano kardu – priesaika, duota uždėjus rankas ant kardo, buvo laikoma svarbia ir dėl to, kad rankena yra 
panaši į kryžių. 
11 Hic et ubique? – Čia ir visur (lot.). Hamletas kalba apie šmėklą, kurios balsas girdimas vis kitoje vietoje. 
Prisiekit mano kardu.  
DVASIA iš po scenos. Prisiekite jo kardu! 
HAMLETAS. Taip, senas kurmi! Bet ir greit rausies! 
Tikrai šaunus knyslys! – Darsyk kitur, draugai! 
HORATIO. O diena ir naktie, kaip viskas keista! 
HAMLETAS. Taip viską ir sutik. Daugiau dalykų, 
Horatio, dangus ir žemė slepia,  
Nei jūsų filosofija aprėpia12. 
Bet tęskim. 
Čia kaip prieš tai te jums Apvaizda gelbsti, 
Prisiekit, – kaip keistai aš besielgčiau 
(Man gali kartais tekti suvaidinti 
Keistuolį), kad, mane išvydę tokį,  
Jūs niekad – nei sunerdami rankas, 
Štai taip, nei purtydami galvą – šitaip, 
Nei posakiais reikšmingai neaiškiais, 
Kaip: „Taip, mes žinom“, „Jei norėtumėm tiktai“, 
„Jei leistų mums“, „Yra juk žinančių, kurie“,  
Pabrėžiančiais, jog žinot, neišduosit.  
Tepadeda dangaus malonė jums! 
DVASIA iš po scenos. Prisiekit! 
HAMLETAS. Nurimki, sutrikdyta dvasia! 
Prisiekia 
Ponai,  
Aš atsiduodu jums su savo meile. 
O kuo toks varganas žmogus kaip aš 
Galėtų savo meilę ir draugystę 
Išreikšti, Dievui padedant, netrūks. 
Eime; tiktai prašau – pirštus prie lūpų! 
Išniro laikas13. Prakeiksmas būties, 
Kad jį sujungti skirta man lemties! 
O, ne! Eime visi kartu!  
Išeina. 
II VEIKSMAS 
I SCENA 
Kambarys Polonijaus rūmuose. 
Įeina POLONIJUS ir REINALDO 
POLONIJUS. Šiuos pinigus ir laiškus jam įteiksi. 
REINALDO. Gerai, šviesiausias Pone. 
POLONIJUS. Protingai padarytumei, Reinaldo, 
Jei prieš lankydamas jį pasiklaustum, 
Kaip elgiasi. 
REINALDO. Aš irgi taip maniau.  
POLONIJUS. Gerai, labai gerai! Žiūrėk – pirmiausia 
12 Daugiau dalykų, / Horatio, dangus ir žemė slepia, / Nei jūsų filosofija aprėpia. – Hamletas abejoja, ar mokslai, kuriais 
jie su Horacijumi tikėjo studijuodami Vitenberge, gali atsakyti į visus gyvenimo klausimus.  
13 Išniro laikas. Prakeiksmas būties, / Kad jį sujungti skirta man lemties! – Alegorinė laiko figūra buvo vaizduojama 
žmogaus arba skeleto pavidalu. Hamletas savojo meto laiką apibūdina kaip nesveiką, suluošintą, – išnirusiais sąnariais, 
kuriuos atstatyti į vietą lemta jam, Hamletui. 
Išklausinėk apie danus Paryžiuj: 
Ir kas, ir kaip, iš ko ir kur gyvena, 
Su kuo draugauja, kiek ir kam išleidžia. 
Ir jeigu taip užuolankom patirtum, 
Kad jie pažįsta mano sūnų, stenkis 
Arčiau negu tik klausimais prieiti. 
Vaizduok, lyg jį pažintum tik iš tolo:  
„Žinau jo tėvą ir draugus; jį patį –  
Tiktai šiek tiek.“ Ar supranti, Reinaldo? 
REINALDO. Labai gerai, šviesiausias Pone. 
POLONIJUS. „Šiek tiek“, toliau pridėdamas: „menkai, 
Ir jei tai jis, tai toks padauža, kad...“ – 
Ir čia gali jau išgalvoti pats, 
Ką nori, vengdamas vien tiktai to,  
Kas jį pažeminti galėtų. Šiaipgi 
Kokie išdykėliški paslydimai – 
Visiems gerai pažįstami jaunystės 
Ir laisvės bendrai – tinka. 
REINALDO.                                       
Kaip lošimas? 
POLONIJUS. Girtavimas, keiksmai, peštynės, špagos  
Ir kekšės – šitiek tai tikrai gali. 
REINALDO. Bet tai jį žemintų, šviesiausias Pone! 
POLONIJUS. O ne! Juk visa tai gali atmiešti. 
Todėl teneatrodo, kad jisai 
Iš nesivaldymo taip daro. Ne! 
Patiek jo ydas taip gudriai ir švelniai,  
Kad jos atrodytų tik laisvės dėmės, 
Ugningos dvasios protrūkių žaibai 
Ir neaprimusio dar kraujo siausmas, 
Kuris ištinka mus visus. 
REINALDO.                                     
POLONIJUS. Kam visa tai? 
REINALDO.                              
Norėčiau sužinoti. 
POLONIJUS.                         
Bet, Pone...  
Tikrai, šviesiausias Pone, 
Ogi štai kam – 
Ir aš manau, tai nebloga klasta. 
Primetęs jam šias nežymias dėmes, 
Tarytum jos tebūtų darbo dulkės,  
Įsidėmėk:  
Jei tavo pokalbyje tiriamasis 
Bus matęs tik užsimintą jaunuolį 
Nusidedant taip, kaip sakei, būk tikras, 
Jis prisijungs prie tavo žodžių šitaip: 
„Bičiuli“, „Mielas Pone“, „Gerbiamasis“, 
Priklausomai nuo frazės, padėties,  
Žmogaus ir krašto... 
REINALDO.                             
Taip, šviesiausias Pone. 
POLONIJUS. Ir štai tada jisai, štai taip... tada... – Ką aš 
čia buvau besakąs? Prisiekiu mišiomis, aš gi norėjau 
kažką pasakyti! Kur aš sustojau? 
REINALDO. Ties „tavo žodžių šitaip“, ties „Bičiuli“.  
POLONIJUS. Ties „tavo žodžių šitaip“? O, tikrai! 
Ir baigs jis taip: „Tą poną aš pažįstu. 
Mačiau jį vakar, o gal kitą dieną, 
Ten ir su tuo; tikrai, jis lošė, girtuokliavo 
Ir pešėsi prie teniso.“ Arba: 
„Mačiau – jis ėjo į linksmus namus“,  
Atseit, bordelį, na ir taip toliau. 
Dabar matai, 
Kaip neteisybės jaukas privilioja 
Teisybės karpį. Taip ir mes, gudriai 
Naudodami užuolankas bei vingius, 
Surandam kryptį. Taigi pagal šiuos  
Nurodymus bei pamokas ištirsi 
Ir mano sūnų. Viską supratai? 
REINALDO. Taip, viską. 
POLONIJUS.                        
Tad sudie! Keliauk sau sveikas!  
REINALDO. Šviesiausias Pone!  
POLONIJUS. Paslapčiomis jo elgesį stebėk! 
REINALDO. Stebėsiu, Pone. 
POLONIJUS. Ir netrukdyk jam muzikos! 
REINALDO.                                                          
POLONIJUS. Sudie! 
REINALDO išeina. Įeina OFELIJA 
Ofelija! Na, kas gi tau? 
OFELIJA. O mano Pone, kaip išsigandau! 
POLONIJUS. Sakyk, dėl Dievo, ko? 
OFELIJA. Man besiuvant kambaryje, staiga 
Įeina princas Hamletas: liemenė 
Neužsegta, vienplaukis, lig kulnų 
Nusmukę kojinės – be raiščių; pats gi – 
Išbalęs kaip jo marškiniai, o keliai – 
Kad virpa! Jis atrodė toks suvargęs – 
Tarsi iš pragaro paties išleistas 
Papasakoti apie jo siaubus.  
POLONIJUS. Iš meilės tau pamišo! 
OFELIJA.                                                    
 Gerai!  
Nežinau, 
Bet aš tikrai bijau. 
POLONIJUS.                       
 Ką jis tau sakė? 
OFELIJA. Jis paėmė stipriai mane už riešo; 
Tada, per rankos ilgį atsitraukęs,  
Pridėjo kitą prie kaktos ir taip 
Įsistebeilijo į mano veidą – 
Lyg piešdamas, ir laikė gan ilgai. 
Po to lengvai pakratė mano ranką 
Ir, linktelėjęs galva tris kartus, 
Jis atsiduso taip giliai ir skaudžiai,  
Jog, rodės, kūnas nebeišlaikys  
Ir nusibaigs čia pat. Po to jisai 
Mane paleido ir, atgal per petį 
Atsukęs galvą, žengė į duris. 
Ir taip išėjo be akių pagalbos, 
Įsmeigęs šviesų žvilgsnį į mane. 
POLONIJUS. Eime kartu. Aš noriu pas karalių.  
Juk tai tikriausias meilės pamišimas, 
Kurs maišto priepuoly ją pačią žudo 
Ir veda prie beviltiškų veiksmų 
Kaip lygiai bet kuri kita aistra, 
Ištinkanti mus šiam pasauly. Gaila. – 
Ar žodžiais nebuvai jam per šiurkšti?  
OFELIJA. Ne, aš tiktai, kaip jūs man buvot liepę, 
Nepriėmiau laiškų, uždrausdama 
Lankytis. 
POLONIJUS. Tai ir išvedė iš proto! 
O gaila, kad aš jo prieš tai daugiau 
Nevertinau. Maniau – dar pražudys,  
Taip žaisdamas. Nelemtas įtarumas! 
Atrodo, jog būdinga mums, seniems, 
Besvarstant viską, per toli nueiti, 
Kaip lygiai jaunesniems už mus dažnai 
Pritrūksta apdairumo. Pas karalių! 
Ta meilė nuslėpta daugiau žalos 
Atneštų jam nei atskleista gėlos. 
Einam.  
Abu išeina. 
II SCENA 
Kambarys pilyje. 
Trimitai. Įeina KARALIUS, KARALIENĖ, ROZENKRANCAS, GILDENSTERNAS ir palydovai 
KARALIUS. Sveiki atvykę, mielas Rozenkrancai 
Ir Gildensternai! Jus iškviest skubiai  
Ne vien tik noras pamatyti vertė, 
Bet reikalas. Manau, kad jau girdėjot, 
Kaip Hamletas pakito. Taip sakau, 
Nes jis nei išore, nei vidumi 
Jau nebe tas, kas buvo. O kas kita, 
Išskyrus tėvo mirtį, būtų jam  
Sudrumstę šitaip nuovoką ir protą – 
Mįslė man. Tad prašau aš jus abu, 
Kurie su juo nuo pat vaikystės augot, 
Taip artimus jaunyste ir būdu, 
Sutikti pasilikti nors trumpam 
Dvare ir čia, su juo kartu bendraujant,  
Įtraukt į pramogas ir, progai pasitaikius, 
Suuost, ar kas nežinoma dar mums 
Jo neslegia, prieš ką, aikštėn iškilus, 
Galėtumėm dar priemonių surasti. 
KARALIENĖ. Malonūs Ponai; daug jis apie jus 
Kalbėjo, ir esu tikra, jog niekur  
Nėra kitų tokių dviejų žmonių, 
Kuriuos jisai taip mėgtų. Jeigu jūs 
Kilniai sutiktut savo buvimu 
Paremti ir sutvirtint mūsų viltis, 
Atsidėkotumėm mes jums už tai  
Karališkai. 
ROZENKRANCAS. Šviesiausios Didenybės,  
Turėdamos visavaldystės teisę, 
Įsakymais galėtų reikšti norus, 
Ne prašymu. 
GILDENSTERNAS. Abu mes nuolankiausiai 
Klusnumą savo ir atsidavimą 
Tarnauti jums laisvai po kojų klojam, 
Tik įsakykit. 
KARALIUS.              
Ačiū, Rozenkrancai, 
Ir jums, mielasis Gildensternai! Ačiū! 
KARALIENĖ. Dėkoju, Gildensternai! Ačiū jums, 
Mielasis Rozenkrancai! Ir prašau  
Tuojau pas mano sūnų. – Te kas nors 
Pas Hamletą palydi šiuos ponus. 
GILDENSTERNAS. Duok Dieve, kad tik jam draugystė mūsų 
Atneštų džiaugsmo ir naudos! 
KARALIENĖ.                                                
Taip. Amen!  
ROZENKRANCAS ir GILDENSTERNAS su kai kuriais palydovais išeina. Įeina POLONIJUS 
POLONIJUS. Šviesiausias Viešpatie, pasiuntiniai 
Laimingai iš Norvegijos sugrįžo! 
KARALIUS. Tu vis buvai gerų naujienų tėvas. 
POLONIJUS. Ar aš, Šviesybe? Būkite tikri,  
Jog mano paklusnumas, kaip ir siela, 
Tik Dievui ir karaliui. Štai, man rodos, – 
Jei smegenys dar nenustojo galios 
Suuosti reikalus taip, kaip seniau, – 
Kad ir dabar pavyko sužinoti, 
Kodėl iš tikro Hamletas pamišo.  
KARALIUS. Sakyk greičiau, – nebegaliu ištverti!  
POLONIJUS. Pirmiausia – pasiuntinius; mano žinios 
Tebus desertui šios didžios puotos. 
KARALIUS. Pasveikinki juos pats ir vesk čionai. 
POLONIJUS išeina 
Miela Gertrūda, štai jis sako radęs  
Šaltinį jūsų Hamleto ligos. 
KARALIENĖ. Vargu tai bus kas kita negu tėvo 
Mirtis ir staigios mudviejų vedybos. 
KARALIUS. Ištirsime vėliau. 
Grįžta POLONIJUS su KORNELIJUM ir VOLTIMANDU 
  Sveiki, draugai!  
Kas gero iš Norvego, Voltimandai? 
VOLTIMANDAS. Linkėjimai ir sveikinimai jums. 
Išklausęs mus, jis uždraudė sūnėnui 
Karius verbuoti (ligi tol jis manė, 
Kad tai prieš Lenkiją; tik iš arčiau 
Pažvelgęs jis suprato, jog tatai 
Prieš Jūsų Didenybę) ir, nuliūdęs, 
Kad šitaip piktnaudojamas jo amžius, 
Liga ir negalė, tuojau pat liepė 
Suimti Fortinbrą, kuris iš karto 
Pakluso ir, priėmęs papeikimą,  
Pasižadėjo savo dėdei niekados 
Nekelt prieš Jūsų Didenybę ginklo. 
Nudžiugintas to, senasai Norvegas 
Paskyrė jam tris tūkstančius algos 
Kartu su teise surinktus karius 
Kampanijai prieš lenkus panaudoti.  
Tad šiuo, kaip pamatysite, jis prašo  
Paduoda raštą 
Jus teiktis Fortinbro karius praleisti 
Per jūsų valdomas žemes tam žygiui, 
Prijungdamas garantijas, kurios  
Štai čia išdėstytos. 
KARALIUS.                          
Tai Mums patinka; 
Kai tik surasim laiko patogaus, 
Skaitysim ir apsvarstę atsakysim. 
Tuo tarpu ačiū jums už puikų darbą. 
Nusnūskit, o nakčia kartu puotausim.  
Sveiki sugrįžę! 
KORNELIJUS ir VOLTIMANDAS išeina 
POLONIJUS. Baigėsi gerai. – 
Valdove ir Madame, mums čia svarstyti, 
Kas ta didybė ir kas pareiga, 
Kodėl diena – diena, naktis – naktis,  
O laikas – laikas, reikštų vien tiktai 
Eikvoti veltui dieną, naktį, laiką. 
Glaustumas – proto siela. Daugžodystė – 
Jo kūnas bei puošnus paviršius. Taigi – 
Glaustai. Kilnus sūnus pamišo. Taip. 
Nes tikras pamišimas juk ir reiškia  
Būti pamišusiam, ir nieko kito! 
Tai tiek. 
KARALIENĖ. Ne taip puošniai, bet esmingiau! 
POLONIJUS. Prisiekiu, Ponia, jokio čia puošnumo! 
Tiesa, kad jis pamišo, ir tiesa, 
Kad gaila, bet ir gaila, kad tiesa.  
Šauni figūra! Bet gana to meno!  
Sutikim – jis pamišo. Mums telieka 
Surasti priežastį šios pasekmės, 
Arba, tikriau pasakius, nesėkmės, 
Nes toji nesėkminga pasekmė 
Juk turi priežastį, – štai kas palieka. 
Įsidėmėkit:  
Turiu aš dukterį (kol ji dar mano), 
Kuri, iš pareigos bei paklusnumo, 
Man įteikė tatai. Klausykit, spręskit. 
(Skaito laišką) Dangiškajai mano sielos dievaitei, grožingiausiajai Ofelijai –  
Pigus ir nevykęs išsireiškimas; „grožingiausiajai“ – 
nevykęs išsireiškimas. Bet paklausykite toliau. Štai: 
Prie jos puikios baltos krūtinės šie – etc. 
KARALIENĖ. Ar tai iš Hamleto? 
POLONIJUS. Kantrybės, Ponia! Perskaitysiu viską.  
(Skaito) Abejok žvaigždėm ir saule, 
   Netikėk šviesa dienos. 
Abejok tiesos apgaule, – 
 Mano meile – niekados. 
Ofelija brangiausioji, nesiseka man eiliuoti; nemoku meno 
savo atodūsius eilėmis išreikšti. Bet patikėk, o nuostabioji, 
kad mano meilė be ribų, be krašto. Sudie! 
Tavo amžinai, brangioji mergaite, 
Kol toji mašina priklauso jam – 
   Hamletas.  
Vien iš klusnumo ji tatai parodė;  
Be to, ir visą meilinimosi jo eigą, 
Taip sakant, vietą, laiką, būdą – viską 
Man atskleidė. 
KARALIUS.                  
Jo meilę? 
Bet kaip jinai sutiko 
POLONIJUS. Kuo jūs laikote mane?  
KARALIUS. Doru ir ištikimu žmogumi. 
POLONIJUS. Norėčiau būti toks. Ką pagalvotut, 
Jei aš, pajutęs meilės liepsną kylant 
(O pajutau, turiu prisipažinti, 
Anksčiau, nei ji pasakė) taip, ką jūs 
Ir Jos brangi Didybė pagalvotut,  
Jei aš, pamerkęs širdžiai akimi, 
Vaidinęs būčiau pultą arba knygą 
Ir, kurčias nebylys, tik abejingai 
Stebėjęs. Ne! Aš tuoj pradėjau veikti 
Ir savo jaunai damai pasakiau: 
„Jis – princas, tad ne tavo žvaigždei skirtas;  
Užbaik šį reikalą.“ Po to liepiau 
Užsirakint, neimti dovanų, 
Neįsileist pasiuntinių. Ir, jai 
Paklausius mano patarimų, princas, 
Atstumtas, – trumpinant šią giesmę, – puolė 
Į liūdesį ir pasninką; po to –  
Į nemigą ir neryžtumą, kol 
Iš lėto pasinėrė beprotybėn, 
Kur šėlsta ir dabar ir dėl kurios 
Mes gedime. 
KARALIUS. Jūs manot, kad dėl to? 
KARALIENĖ. Galėtų būt ir taip.  
POLONIJUS. Argi kada, norėčiau sužinoti,  
Man įsakmiai pabrėžus „taip yra“, 
Kitaip kas atsitiko? 
KARALIUS.                          
 Rodos, ne. 
POLONIJUS rodydamas į savo galvą ir pečius. Nuimkit šią 
nuo tų, jei bus kitaip. 
Jei aplinkybės leis, surasiu tiesą,  
Nors ji ir žemės gelmėse slypėtų. 
Matysite. 
KARALIUS. Tai ką toliau bandysim? 
POLONIJUS. Kaip žinot, kartais valandas jisai 
Galerijoj pravaikšto. 
KARALIENĖ.                           
Taip, tikrai.  
POLONIJUS. Tokiu metu aš dukterį paleisiu, 
O mes štai čia, už kilimo užlindę, 
Stebėsim. Jeigu jis nemyli jos 
Ir ne dėl jos galvos neteko, – 
Man ne valstybės reikalus tvarkyti, 
Bet ūkį ir jo vežikus! 
KARALIUS.                              
 Bandykim.  
Įeina HAMLETAS, skaitydamas knygą 
KARALIENĖ. Štai ten ateina vargšas su knyga. 
POLONIJUS. Prašyčiau jus abudu pasitraukti. 
Dabar aš jį prakalbinsiu. Atleiskit!  
KARALIUS, KARALIENĖ ir palydovai išeina 
Kaip laikosi gerasis mūsų Princas? 
HAMLETAS. Ačiū Dievui, gerai. 
POLONIJUS. Ar jūs mane pažįstate?  
HAMLETAS. Puikiausiai. Jūs esate žuvininkas.  
POLONIJUS. Ne, Prince. 
HAMLETAS. Tad aš norėčiau, kad būtumėte bent toks 
doras žmogus. 
POLONIJUS. Doras, Prince? 
HAMLETAS. Taip, Pone, nes doras žmogus šiais laikais 
pasitaiko tik vienas iš dešimties tūkstančių.  
POLONIJUS. Tikriausia tiesa, Prince. 
HAMLETAS. Nes jeigu saulė, tasai dvėseną bučiuojantis 
dievas, veisia kirminus pastipusio šuns lavone... – Ar 
turite dukterį? 
POLONIJUS. Turiu, Prince. 
HAMLETAS. Neleiskite jai vaikščioti saulėje. Pradėjimas  
yra palaima, bet ne toks, koks jūsų dukteriai galėtų 
atsitikti. Budėkite, bičiuli! 
POLONIJUS. Ką jūs norite tuo pasakyti? Į šalį. Vis dar 
mano dukters įsikibęs. Iš pradžių manęs nė nepažino, 
sakydamas, jog aš esąs žuvininkas. Toli nuėjo, tikrai 
toli. Jaunystėje, tiesą sakant, ir aš iškenčiau daug  
negandų dėl meilės – beveik tiek, kiek jis. Reikia vėl jį 
kalbinti. – Ką čia skaitote, Prince? 
HAMLETAS. Žodžius, žodžius, žodžius. 
POLONIJUS. Kas ten vyksta, Prince? 
HAMLETAS. Tarp ko? 
POLONIJUS. Aš norėjau pasakyti: kas rašoma toje knygoje?  
HAMLETAS. Šmeižtai, Pone! Čia toks satyriškai nusi- 
teikęs niekšas tvirtina, jog seniai turį žilas barzdas, 
raukšlėtus veidus, tiršta derva bei slyvmedžio sakais 
varvančias akis ir, neskaitant visiškai silpnų pakink- 
lių, jiems dar labai trūkstą proto. Nors aš, Pone, tuo  
tvirtų tvirčiausiai tikiu, bet vis dėlto manau, kad apie  
tai rašyti – negarbinga. Ir jūs, Pone, būtumėte toks pats 
senas, kaip ir aš, jei mokėtumėte kaip vėžys atbulas 
vaikščioti. 
POLONIJUS į šalį. Nors tai beprotybė, bet esama joje 
nuoseklumo. – Ar norėtumėte pasitraukti iš oro, Prince? 
HAMLETAS. Į savo kapą.  
POLONIJUS. Iš tiesų, ten nėra oro. Į šalį. Kokie prasmingi 
kartais jo atsakymai! Tokia laimė dažnai pasitaiko be- 
protybei; sveikas protas mažiau tuo pasižymi. Dabar 
aš jį paliksiu ir tuoj pat ieškosiu priemonių jo susiti- 
kimui su mano dukterim. – Taurusis Prince, norėčiau 
su jumis nuolankiausiai atsisveikinti.  
HAMLETAS. Jokio kito daikto negalėtumėte iš manęs 
paimti, su kuriuo lengviau man būtų skirtis, Pone, – 
nebent tik su gyvybe, nebent tik su gyvybe. 
POLONIJUS. Likite sveiki, Prince. 
HAMLETAS. Tie nuobodūs seni kvailiai!  
Įeina ROZENKRANCAS ir GILDENSTERNAS 
POLONIJUS. Jūs ieškot princo Hamleto; štai jis. 
POLONIJUS išeina 
GILDENSTERNAS. Garbingas Prince! 
ROZENKRANCAS. Mano brangus Prince!  
HAMLETAS. O! Puikūs ir mieli draugai! Kaip einas, 
Gildensternai? Rozenkrancas! Kaip laikotės abu, mie- 
li vaikinai? 
ROZENKRANCAS. Kaip kuklūs žemės šios vaikai. 
GILDENSTERNAS.                                                                  
Kad ne per daug laimingi: mes dar nesam  
Fortūnos kepuraitės smaigalys.  
HAMLETAS. Bet ir ne jos batuko puspadis. 
ROZENKRANCAS. Nei tas, nei tas. 
HAMLETAS. Tad jūs gyvenate kur nors prie juosmens, o 
gal net pačiam jos malonių vidury? 
GILDENSTERNAS. Teisybė, mūsų santykiai su ja – inty- 
mūs.  
HAMLETAS. Slapčiausiose Fortūnos vietose? Tikriau- 
siai, nes ji gi – kekšė! Kas naujo? 
ROZENKRANCAS. Nieko, Prince, nebent tik tai, kad pa- 
saulis tapo garbingesnis. 
HAMLETAS. Tuomet pasaulio pabaiga čia pat! Bet jūsų 
naujiena netikra. Leiskite smulkiau pasiteirauti. Kuo  
gi jūs, mieli draugai, nusikaltote Fortūnai, kad jinai 
Laimingi, 
siunčia jus į šį kalėjimą? 
GILDENSTERNAS. Į kalėjimą, Prince? 
HAMLETAS. Danija yra kalėjimas. 
ROZENKRANCAS. Tad ir visas pasaulis – kalėjimas. 
HAMLETAS. Ir dar koks erdvus! – su daugybe rūsių,  
vienučių ir bokštų; Danija gi – pats blogiausias. 
ROZENKRANCAS. Mes taip negalvojame, Prince. 
HAMLETAS. Tai jums ir ne kalėjimas; nes nieko nėra 
gera ar bloga apskritai: mūsų galvojimas tatai ap- 
sprendžia. Man čia kalėjimas. 
ROZENKRANCAS. Jūsų garbėtroška pavertė Daniją ka-  
lėjimu. Čionai per ankšta jūsų dvasiai. 
HAMLETAS. O Dieve! Ir riešuto kevale uždarytas jaus- 
čiausi begalinių erdvių karalius, jei ne tie baisūs sap- 
nai. 
GILDENSTERNAS. Tie sapnai ir yra garbėtroška; nes juk 
pati garbėtroškos esmė tėra tik sapno šešėlis.  
HAMLETAS. Sapnas yra tik šešėlis.  
ROZENKRANCAS. Teisybė; ir aš garbėtrošką laikau to- 
kia lengva, bekūne savybe, jog ji iš tiesų yra tik šešėlio 
šešėlis. 
HAMLETAS. Tuomet mūsų elgetos yra kūnai, o mūsų 
valdovai ir išsitempę herojai tėra tų elgetų šešėliai. Gal 
eisim pas dvariškius, nes aš iš tikro negaliu protauti.  
ROZENKRANCAS ir GILDENSTERNAS. Abu mes pasiruo- 
šę jums tarnauti. 
HAMLETAS. To tai nereikės. Aš jūsų nė nelyginu su ki- 
tais savo tarnais. Ir atvirai, kaip doram žmogui tinka, 
pasakysiu, jog esu tiesiog pasibaisėtinai aptarnauja- 
mas. O dabar, pasikliaudamas sena draugyste, klau-  
siu: ką jūs veikiate Elsinore? 
ROZENKRANCAS. Mes čia tik jūsų aplankyti; jokio kito 
tikslo. 
HAMLETAS. Toks elgeta kaip aš, net ir padėka netur- 
tingas; bet ačiū jums. Tik mano padėka, mieli bičiuliai, 
nė pusės skatiko neverta. Ar jūsų kas nors nepakvie-  
tė? Ar jūs čia laisvai ir savo noru lankotės? Na, tiktai 
neveidmainiaukit su manim ir atsakykit! 
GILDENSTERNAS. Ką mes turėtumėm atsakyti, Prince? 
HAMLETAS. Ką norit, tik į klausimą. Jus iškvietė; aš jū- 
sų žvilgsniuose matau tarytum prisipažinimą, kurio 
jūsų kuklumas nepajėgia nuslėpti. Aš žinau: mūsų ge-  
rasis karalius ir karalienė iškvietė čia jus. 
ROZENKRANCAS. Kuriam tikslui, Prince? 
HAMLETAS. Jūs man turėtumėte tatai pasakyti. Ir aš, 
remdamasis mūsų bičiulystės teise, bendra jaunyste ir 
niekad nenutrūkusios mūsų meilės įsipareigojimais, 
vardan to, ką geresnis už mane kalbėtojas surastų dar  
brangesnio jums paveikti, maldauju atvirai ir tiesiai  
pasakykit, ar jus kas iškvietė, ar ne? 
ROZENKRANCAS į šalį Gildensternui. Ką jūs sakysit? 
HAMLETAS į šalį. Ne, dabar aš jūsų nebepaleisiu iš akių. 
Jei jūs mane mylit, tai ir neslėpkit! 
GILDENSTERNAS. Mus iškvietė, Prince. 
HAMLETAS. O aš jums pasakysiu kodėl, užbėgdamas  
už akių jūsų prisipažinimui, – taip, kad jūsų karaliui ir 
karalienei pažadėtas diskretumas nepraras nė plunks- 
nos. Pastaruoju metu – tik nežinau kodėl – aš netekau 
linksmumo, apleidau įprastinius užsiėmimus, o mano 
nuotaikos taip pablogėjo, jog žemė, tas nuostabusis 
rūmas, man atrodo tik nederlingas iškyšulys; tas nuo-  
stabusis skėtis, oras, – žiūrėkite! – ta kybanti viršum 
galvos dangaus mėlynė – didingas stogas, nusagstytas 
aukso šviesuliais, – kodėl jie man atrodo tik dvokiančių 
garų migla? Ir kas per kūrinys žmogus! Koksai kilnus 
jo protas! Kokios bekraštės jo galimybės! Koks nuo- 
stabiai raiškus savo judesiu ir forma! Koks panašus į 
angelą savo veiksmais! Koks panašus į Dievą protu! 
Pasaulio grožis! Gyvūnijos viršūnė! Bet kas man toji 
dulkių kvintesencija14? Žmonės manęs nedžiugina, net 
moterys, nors jūsų šypsena, atrodo, kitką sako. 
ROZENKRANCAS. Nieko panašaus nebuvo mano min- 
tyse, Prince.  
HAMLETAS. Tai ko jūs nusijuokėte, kai aš pasakiau 
„žmonės manęs nedžiugina“? 
ROZENKRANCAS. Nes pagalvojau: jei žmonės jūsų ne- 
džiugina, tai koks gavėniškas priėmimas laukia akto- 
rių, kuriuos mes pralenkėme kelyje ir kurie atvyksta 
pasiūlyti jums savo patarnavimų.  
HAMLETAS. Tas, kurs vaidina karalių, bus mielai su-  
tiktas, ir Jo Didybė gaus savo duoklę; nuotykiaujan- 
čiam riteriui teks panaudoti kardą ir skydą; įsimy- 
lėjėlis dūsaus ne veltui; melancholikas galės ramiai 
užbaigti savo rolę; juokdarys prajukins linksmaplau- 
čius, ir dama galės laisvai išsilieti, kad neapšlubtų jos 
baltosios eilės. Kas tai per aktoriai?  
ROZENKRANCAS. Tie patys, kuriais jūs visuomet taip 
džiaugdavotės: tragikai iš miesto. 
HAMLETAS. Kodėl jie keliauja15? Pastovi vieta jiems būtų 
naudingesnė tiek garbės, tiek pelno požiūriu. 
ROZENKRANCAS. Aš manau, kad tai yra neseniai įves- 
tų naujovių padarinys.  
HAMLETAS. Ar ir dabar jie taip pat gerbiami kaip 
14 Dulkių kvintesencija – Viduramžiais manyta, kad yra keturi žemiški pradai – vanduo, žemė, ugnis, oras, tačiau 
kiekvienas daiktas dar turi tik jam būdingą „penktąją esenciją“ – kvintesenciją, kuri sudaro jo esmę. Vėliau liko 
perkeltinė prasmė: kvintesencija – daikto ar reiškinio esmė. Hamletas taip apibūdina žmogaus esmę, kuri supriešinama 
su Renesanso epochos žmogaus išaukšinimu: „Ir kas per kūrinys žmogus! Koksai kilnus jo protas! [...] Koks panašus į 
Dievą savo protu! Pasaulio grožis!“  
15 Kodėl jie keliauja? – kalbama apie Šekspyro laikų teatro aktualiją. Su Šekspyro trupe, vaidinusia „Gaublio“ (angl. The 
Globe) teatre, konkuravo kitame teatre vaidinusi berniukų trupė. 
anuomet, kai aš tebebuvau mieste? Ar tiek pat žiūrovų? 
ROZENKRANCAS. Dabar jau ne. 
HAMLETAS. Kaip tai atsitiko? Argi jie pradėjo rūdyti? 
ROZENKRANCAS. Ne, jie nuolat stengiasi ir neatsilieka. 
Bet yra ten tokia vaikų šutvė, tikras ereliukų lizdas,  
savo besaikiais plyšojimais sukeliantis plojimų audras; 
dabar jie madoj; ir tokį jau triukšmą kelia prieš papras- 
tus, kaip jie vadina, teatrus, jog net ir rapyras nešio- 
jantieji frantai, bijodami šių žąsiaplunksnių, retai be- 
išdrįsta juose pasirodyti. 
HAMLETAS. Ką, tai jie vaikai? Kas juos išlaiko? Kas  
jiems atlygina už darbą? Ar tik jie nesakys vėliau, patys 
tapę „paprastais“ aktoriais (greičiausiai taip ir bus, jei 
nepasitaikys kas nors geresnio), kad rašytojai privertė 
šūkaloti prieš savo pačių paveldėjimą?  
ROZENKRANCAS. Tikrai, abiejose pusėse buvo daug  
triukšmaujama; žmonės vienų prieš kitus siundymo 
nelaiko nuodėme. Vienu metu niekas nebenorėjo mo- 
kėti pinigo už veikalą, kurio dialoge nebuvo medžia- 
gos autoriaus peštynėms su aktoriais. 
HAMLETAS. Ar tai įmanoma? 
ROZENKRANCAS. O, tam buvo nemaža smegenų iš-  
eikvota. 
HAMLETAS. Ir laimėjo vaikiščiai? 
ROZENKRANCAS. Taip, Prince; dar ir Herkulį su jo 
našta priedo16. 
HAMLETAS. Nieko čia nuostabaus. Štai mano dėdei 
tapus Danijos karalium, visi tie, kurie, tėvui gyvam  
tebesant, šaipėsi iš jo, dabar už mažytį jo portretėlį 
dvidešimt, keturiasdešimt, penkiasdešimt ir net šimtą 
dukatų moka. Prisiekiu Viešpaties krauju, čia jau yra 
kažkas antgamtiška, jei tik filosofija pajėgtų tai at- 
skleisti.  
Trimitai už scenos 
GILDENSTERNAS. Štai ir aktoriai. 
HAMLETAS. Malonu jus pasveikinti Elsinore, Ponai! 
Duokit šen rankas! Sutikimas reikalauja apeigų ir 
formos. Tad leiskit man tatai atlikti taip, kad aktorių 
priėmimas (kuris, sakau jums, turėtų būti tikrai šaunus)  
neatrodytų pakilesnis negu jūsų. Sveiki atvykę! Bet 
mano dėdė-tėvas ir motina-teta suklydo. 
GILDENSTERNAS. Dėl ko gi, mielas Prince? 
HAMLETAS. Pamišęs aš esu tik šiauriui ir šiaurės vaka- 
riui pučiant. Vakariui papūtus, aš dar atskiriu sakalą 
nuo gervės.  
Grįžta POLONIJUS 
POLONIJUS. Būkit pasveikinti, Ponai!  
HAMLETAS. Klausykit, Gildensternai! Ir jūs! – prie 
16 Herkulį su jo našta priedo. – „Gaublio“ teatro ženklas buvo Herkulis, laikantis ant pečių dangaus skliautą.  
kiekvienos ausies klausytojas! Tas didelis kūdikis 
dar neišsirito iš vystyklų. 
ROZENKRANCAS. Manau, kad jis tenai jau antrą kartą,  
nes, sakoma, senatvė esanti antroji kūdikystė. 
HAMLETAS. Pranašauju, kad jis ateina man pranešti 
apie aktorių atvykimą, įsidėmėkite! – Tiesą sakote, 
Pone, – pirmadienio rytą; tikrai taip buvo. 
POLONIJUS. Turiu jums naujieną, Prince. 
HAMLETAS. O aš turiu naujieną jums: kai Roscijus17 bu-  
vo aktoriumi Romoje... 
POLONIJUS. Aktoriai atvyko, Prince. 
HAMLETAS. Bzz, bzz! 
POLONIJUS. Prisiekiu savo garbe... 
HAMLETAS. Kad aktoriai atjojo asilais... 
POLONIJUS. Geriausi pasaulyje aktoriai – tragedijai, 
komedijai, istorijai, pastoralei; istoriškai pastoralei,  
tragiškai istorijai, tragikomistoriškai pastoralei; vie- 
ningam veiksmui ir palaidai poezijai. Seneka18 jiems ne 
per sunkus, o Plautas19 ne per lengvas. Ištikimybe teks- 
tui ir nukrypimais jie yra vieninteliai. 
HAMLETAS. O Jefta, Izraelio teisėjau, kokį tu turėjai 
lobį!20 
POLONIJUS. Kokį lobį jisai turėjo, Prince? 
HAMLETAS. Ogi – 
Tą vieną dukterį gražuolę, 
 Kurią labai mylėjo.  
POLONIJUS į šalį. Vis dar apie mano dukterį.  
HAMLETAS. Ar ne tiesa, senasis Jefta? 
POLONIJUS. Jei jau jūs mane vadinate Jefta, Prince, tai 
ir aš turiu dukterį, kurią labai myliu. 
HAMLETAS. Ne, seka dar ne tai. 
POLONIJUS. Tai kas gi, Prince? 
HAMLETAS. Ogi –  
  Tada štai ėmė – taip Dievas lėmė – 
toliau – jūs žinote: 
  Ir atsitiko, kaip manyta. 
Pirmoji šios pamaldžios dainelės strofa jums daugiau 
pasakytų, bet štai, žiūrėkite, ateina jos sutrumpinimai!  
Įeina keturi ar penki aktoriai 
HAMLETAS. Sveiki atvykę, Gerbiamieji! Sveikinu vi- 
sus! – Džiaugiuos matydamas tave gerai gyvuojant! – 
Sveiki, bičiuliai! – O senas mano drauge! Kaip tu ap- 
17 Roscijus – garsus Romos aktorius, gyvenęs I a. pr. Kr. 
18 Liucijus Anėjus Seneka (apie 4 m. pr. Kr.–65 m.) – romėnų politikas, filosofas, rašytojas, dramaturgas. 
19 Titas Makcijus Plautas (apie 250 m.–184 m. pr. Kr.) – romėnų komedijų autorius. Pagal Plauto komediją Dvyniai 
Šekspyras sukūrė Klaidų komediją. Plautas ir Seneka buvo gerai žinomi iš mokyklų programos, Polonijus demonstruoja 
mokyklinę (t. y. ne universitetinę, kaip Vitenberge studijuojantis Hamletas) erudiciją ir apie juos kalba kaip apie 
tobulumo viršūnę. 
20 O Jefta, Izraelio teisėjau, kokį tu turėjai lobį! – Biblinis Izraelio teisėjas Jeftė paaukojo vienintelę savo dukterį dėl 
pergalės kare. Hamletas vėl nori įgelti Polonijui, kuris į savo intrigas įvėlė vienintelę dukterį Ofeliją.  
žėlei nuo to laiko, kai aš tave paskutinį kartą mačiau! 
Gal atvykai čia, Danijon, manęs savo barzda paerzin-  
ti? – Ką? Tai čia jaunoji dama ir meilužė21? Prisiekiu 
Panele Švenčiausia, Jūsų Moterybė nuo paskutinio 
mūsų susitikimo per visą bato užkulnį priartėjo prie 
dangaus. Prašykite Dievą, kad jūsų balsas nepasiro- 
dytų įtrūkęs kaip tas iš apyvartos išėjęs auksinis. – 
Sveikinu visus! Dabar, kaip tie prancūzų sakalinin-  
kai, pulsim, ką tik užtiksim. Tuoj pat duokit monologą! 
Leiskit paragauti jūsų meno. Na, aistringą monologą! 
PIRMASIS AKTORIUS. Kokį monologą? 
HAMLETAS. Girdėjau kartą tave sakant monologą, ku- 
ris niekuomet nebuvo atliktas scenoje, o jei ir buvo, tai 
ne daugiau kaip vieną sykį, nes vaidinimas, atsimenu,  
nepatiko miniai: tai buvo tarsi kaviaras prastuoliams22.  
Bet iš tiesų – bent aš taip priėmiau ir kiti, kurių spren- 
dimai šioje srityje viršija manuosius – tai buvo puikus 
veikalas23, sceningai suvoktas ir sumaniai, nors ir kuk- 
liai parašytas. Atsimenu, kažkas kalbėjo, jog eilėms 
trūkstą prieskonių, išryškinančių medžiagos sultin- 
gumą, o sakiniui to, kas leistų autorių apkaltinti nena-  
tūralumu, bet jo metodą vadino garbingu ir sveiku, toli 
gražu labiau pasižyminčiu grožiu negu prašmatnu- 
mu. Jame labiausiai man patiko vienas monologas. Tai 
buvo Enėjo pasakojimas Didonei24. Ir ypač man patiko 
toji vieta, kur jis kalba apie Priamo25 nužudymą. Jeigu 
jisai išliko gyvas jūsų atmintyje, pradėkite šia eilute:  
Žiaurusis Pyras – lyg Hirkanos tigras... 
Ne, ne taip; bet prasideda Pyru: 
Žiaurusis Pyras – jo grėsmingi ginklai, 
Juodi kaip kėslai, priminė tą naktį, 
Kuomet lindėjo nelemtam arkly26 – 
Išsitepė siaubingai juodą veidą 
Dar šiurpesne heraldika. Raudonas, 
Aptekęs kraupiai puošiančiu tėvų 
Ir motinų, sūnų ir dukterų 
Krauju, sukepusiu nuo gatvių gaisro, 
21 Tai čia jaunoji dama ir meilužė? – Šekspyro laikų teatre moteris vaidindavo berniukai ir jaunuoliai. Hamletas kreipiasi 
į moterų vaidmenų atlikėją, primindamas, kad dėl amžiaus jis greit negalės vaidinti šių vaidmenų, nes mutacijos metu 
pradės lūžinėti balsas (kad jūsų balsas nepasirodytų įtrūkęs...). 
22 ... tarsi kaviaras prastuoliams. – Ikrai buvo retas ir brangus delikatesas, įperkamas nedaugeliui. Hamletas nori 
pasakyti, kad minima pjesė galėjo būti deramai įvertinta tik subtilaus skonio žmonių. 
23 ...tai buvo puikus veikalas... – Šekspyras turi galvoje Kristoferio Marlou tragediją Didonė, Kartaginos karalienė, 
parašytą sekant Vergilijaus Eneida. Monologas atliepia Hamleto nuotaiką – Piras, Achilo sūnus, keršija trojiečiams už 
savo tėvą. 
24 ...Enėjo pasakojimas Didonei... – Kai graikai nugalėjo trojiečius, Enėjas išsigelbėjo, po ilgų klajonių atsidūrė 
Kartaginoje. Jos karalienei Didonei pasakoja apie Trojos žlugimą. 
25 Priamas – Trojos karalius. 
26 ...Kuomet lindėjo nelemtam arkly... – Negalėdami įveikti Trojos, graikai pasitraukė, palikę didžiulį medinį arklį – auką 
dievams. Trojiečiai arklį įsigabeno į miestą, o naktį iš arklio vidaus išlindo pasislėpę graikų kariai, atidarė miesto vartus 
savo kariuomenei, ir Troja buvo paimta.  
Kurs prakeiksmo šviesa nuplieskia 
Šlykščias žudynes, nuo ugnies ir pykčio 
Įkaitęs, krešulių kalnais aplipęs, 
Karbunkulo27akim, lyg nelabasis, 
Nūnai kilnaus Priamo ieško. 
Taip; tęskite jūs. 
POLONIJUS. Dievaž, Prince, puikiai padeklamuota: 
nuosaikiai ir su gera intonacija.  
PIRMASIS AKTORIUS. Randa 
Jį graikams smogiantį. Bet veltui: senas 
Jo kardas krinta, rankai neklusnus, 
Ir taip palieka. Nors kova nelygi, 
Įtūžęs Pyras užsimojęs kerta, 
Ir vien nuo kardo švilpesio kraupaus 
Priamas krinta. Net Trojà bejausmė 
Tarsi pajunta smūgį: liepsnose 
Paskendę kuorai su baisiu trenksmu, 
Apkurtindami Pyrą, griūva. Žvelk tik! 
Jo kardas, kritęs ant baltos galvos 
Kilniam Priamui, lyg ore pakibo; 
Pats Pyras, tartum atvaizdas tirono,  
Tik stovi abejingas savo tikslui 
Ir laukia. 
Bet taip dažnai nutinka ir prieš audrą: 
Sustoja debesys; danguj nė garso; 
Aprimsta vėjas, mirtinoj tyloj 
Paskęsta žemė – ir staiga griaustinis 
Suplėšo orą! Taip ir Pyro kerštas 
Nubudęs siunčia jį į darbą. Niekad 
Kiklopo kūjis netrenkė taip žiauriai 
Į Marso šarvus, kaltus amžinybei,28 
Kaip jo kraujais aptekęs kardas kerta 
Senam Priamui. 
Šalin, Fortūna! Kekše tu! Dievai, 
Atimkite jai galią ir išlaužkit 
Jos rato stipinus ir nuo dangaus 
Kalvos tik vieną stebulę pariskit 
Į pragaro gelmes! 
POLONIJUS. Šis gabalas per ilgas.  
HAMLETAS. Jam teks kartu su jūsų barzda keliauti pas  
kirpėją. – Deklamuok toliau, prašau. Jam reikia dai- 
nuškos arba nešvankios istorijos; kitaip jis užmiega. 
Tęsk toliau ir eik prie Hekubės29. 
PIRMASIS AKTORIUS. Kas matė muturiuotą karalienę... 
HAMLETAS. „Muturiuotą karalienę“? 
27 Karbunkulai – ryškiai raudoni brangakmeniai.  
28 ...Kiklopo kūjis netrenkė taip žiauriai / Į Marso šarvus, kaltus amžinybei... – Vienaakiai milžinai kiklopai graikų mituose 
vaizduojami kaip galingi kalviai, jie padėdavo Hefaistui kalti žaibus Dzeusui ir šarvus dievams bei didvyriams.  
29 Hekubė – Trojos karaliaus Priamo žmona. 
POLONIJUS. Gerai! „Muturiuotą karalienę“ – gerai.  
PIRMASIS AKTORIUS. Bėgiojant basą, ašarų aklų 
Srove grasinančią liepsnoms? Jos galvą, 
Dėvėjusią karūną, skurdžiai gobia 
Skara; suknelės vietoje, aplink 
Liesas jos strėnas – marška, sugriebta 
Siaube, – kas matė ją, nuodingu 
Žodžiu pasmerks Fortūnos išdavystę. 
Ir jei dievai regėję būtų ją, 
Kuomet su pagieža žiaurusis Pyras 
Jos vyro kūno sąnarius kapojo, 
Jos klyksmas degančias dangaus akis 
Pravirkdęs būtų ir patiems dievams 
(Jei žemiški skausmai nors kiek jiems rūpi) 
Sukrėtęs širdis. 
POLONIJUS. Žiūrėkite, kaip pasikeitė jo veidas! Ir akys 
pilnos ašarų. Užteks, prašau! 
HAMLETAS. Gerai. Likutį man padeklamuosi netru- 
kus. – Garbingas Pone, gal malonėsite pažiūrėti, kad  
šiuos aktorius tinkamai priimtų? Tik man tegu gerai 
elgiasi su jais, girdite? Nes jie yra laiko atspindys ir 
trumpas jo metraštis. Tad geriau po mirties susilaukti 
prastos epitafijos negu blogų jų atsiliepimų gyvam 
tebesant.  
POLONIJUS. Su kiekvienu bus elgiamasi pagal jo nuo-  
pelnus. 
HAMLETAS. O Motina Švenčiausia! Žmogau, elkis ge- 
riau! Su kiekvienu elgiantis pagal nuopelnus, kas gi 
išvengtų botago? Elkitės su jais pagal savo paties nuo- 
pelnus ir vertę. Juo mažiau jie bus to verti, juo daugiau 
nusipelnysite jūs pats. Išveskite juos.  
POLONIJUS. Ponai, prašau! 
HAMLETAS. Eikit su juo, draugai. Vaidinimas bus tik 
rytoj. 
POLONIJUS ir aktoriai, išskyrus pirmąjį, išeina 
Klausyk, senas mano Bičiuli, ar galėsit suvaidinti  
Gonzago nužudymą? 
PIRMASIS AKTORIUS. Taip, Prince. 
HAMLETAS. Gerai, tad ryt vakare. Aš manau, reikalui 
esant, galėtumėt išmokti mano paties parašytą kokio 
tuzino, o gal šešiolikos eilučių monologą ir jį įterpti į 
vaidinimą, ką?  
PIRMASIS AKTORIUS. Taip, Prince. 
HAMLETAS. Puiku. Sekite tą poną ir žiūrėkite, kad man 
per daug iš jo nesišaipytumėt! 
Pirmasis aktorius išeina 
Mieli bičiuliai, aš jus atleidžiu iki vakaro.  
Malonu jus matyti Elsinore! 
ROZENKRANCAS. Malonus Prince. 
HAMLETAS. Taip, Dievas su jumis! 
ROZENKRANCAS ir GILDENSTERNAS išeina 
  Ir štai aš vienas.  
O koks aš niekšas ir žemiausias vergas!  
Ar ne klaiku, kad aktorius tasai, 
Tik išmonėj, tiktai aistros sapne, 
Pajungt vaizduotės žaismui sielą gali? 
Jos veikiamas, žiūrėk, pabalo veidas, 
Ištryško ašara, patsai pakriko, 
Palūžo balsas – viskas taip pakluso  
Vaizduotės formoms. Ir visai dėl nieko! 
Tik dėl Hekubės! 
Kas jam Hekubė? Ir kas jis Hekubei, 
Kad verktų jos? Ką jis darytų, jeigu 
Turėtų ženklą ir motyvą aistrai, – 
Kaip aš? Jis ašarom užlietų sceną;  
Jo pyktis plėšytų ausis žiūrovams; 
Kaltus iš proto vestų; nekaltus 
Išgąsdintų; kvailiai apstulbtų; akys 
Ir ausys pojūčių jėgos netektų. 
Bet aš, 
Atbukęs ir nusigyvenęs niekšas,  
Smilkstu kaip tas svajotojas Jonelis, 
Netardamas nė žodžio už karalių, 
Kuriam taip šlykščiai atėmė gyvybę 
Ir turtą! Argi aš – bailys? Ir kas gi 
Mane vadina sukčium, skaldo galvą, 
Nurovęs barzdą sviedžia į akis,  
Už nosies tampo, mano melą grūda 
Atgal per gerklę į plaučius? Kas drįstų? 
Kas? 
Deja, ir tai priimčiau! Juk man trūksta 
Tulžies kaip tam balandžiui, taip, tulžies 
Apkartint skriaudą, nes kitaip seniai  
To vergo dvėsena pesliai padangių 
Nutukę būtų. Apgaulingas niekše! 
O kruvinas, gašlus, beširdis niekše! 
O keršte! 
Ir koks aš asilas! Ar tai narsu, 
Kad aš, sūnus karaliaus nužudyto, 
Dangaus ir pragaro paskirtas kerštui,  
Štai lieju širdį žodžiais tartum kekšė 
Ir plūstuosi visai kaip paleistuvė 
Arba virėja! 
Šlykštu! Sukruskit, smegenys! Girdėjau, 
Kad sceninės gudrybės kartais šitaip 
Paveikią nusikaltusiųjų sielas,  
Jog šie piktadarystes išpažįstą. 
Tad žmogžudystė, nors ir be liežuvio, 
Pati prabils. Šie aktoriai turės 
Paruošti ką nors panašaus į tėvo 
Nužudymą ir suvaidinti dėdei, 
O aš stebėsiu jo akis. Ištirsiu  
Ligi pačių gelmių! Ir jeigu krūptels, – 
Žinosiu, ką daryti! Ta dvasia 
Galbūt ir velnias, nes jisai juk moka 
Apgauti savo forma. Taip. O gal 
Tik mano liūdesį ir neryžtumą 
(Jis tiek daug gali su tokiais kaip aš)  
Naudoja pražūčiai? Daugiau man reiktų 
Įrodymų. Šia pjese pasikliausiu 
Ir ja karaliaus sąžinę sugausiu!  
Išeina. 
III VEIKSMAS 
I SCENA 
Kambarys pilyje. 
Įeina KARALIUS, KARALIENĖ, POLONIJUS, OFELIJA, ROZENKRANCAS  
ir GILDENSTERNAS 
KARALIUS. Ir jūs negalite užuolankom išgauti, 
Kodėl jisai taip pasimetęs siaučia 
Ir savąją dienų ramybę drumsčia 
Aršiu ir pavojingu šėlimu?  
ROZENKRANCAS. Jis neslepia, kad jaučiasi pakrikęs, 
Bet neišduoda priežasties, ir tiek. 
GILDENSTERNAS. Ir nesileidžia tiriamas. Pabandžius 
Ką nors iš jo išgauti apie tai, 
Tuoj pat gudriai nuo mūsų prisidengia 
Pamišimu. 
KARALIENĖ. Kaip jis sutiko jus?  
ROZENKRANCAS. Oriai ir mandagiai. 
GILDENSTERNAS. Bet visgi prisiversdamas gerokai. 
ROZENKRANCAS. Mažai ko klausė, bet atsakinėjo  
Mums kuo laisviausiai. 
KARALIENĖ.                                 
Kur nors į pramogas? 
O ar kvietėt jį 
ROZENKRANCAS. Madame, nutiko taip, jog pakeliui 
Mes pralenkėme aktorių būrelį. 
Pasakėm jam, ir jis, tatai išgirdęs,  
Atrodo, pragiedrėjo. Jie dabar 
Yra kažkur dvare ir, kaip man rodos, 
Dar šiąnakt jam vaidins. 
POLONIJUS.                                     
Tikrai; jis prašė, 
Kad aš pakviesčiau Jūsų Didenybes 
Išgirsti juos ir pamatyti.  
KARALIUS. Širdingai ačiū! Aš džiaugiuos išgirdęs, 
Kad jam tai įdomu. 
Malonūs Ponai, skatinkit ir kelkit 
Jo ūpą šiems džiaugsmams! 
ROZENKRANCAS.                                  
Gerai, Valdove.  
ROZENKRANCAS ir GILDENSTERNAS išeina 
KARALIUS. Miela Gertrūda, eikite ir jūs. 
Mes pakvietėme Hamletą slapčia, 
Kad jis čionai, tarytum netikėtai, 
Ofeliją sutiktų.  
Jos tėvas ir aš pats, šnipai teisėti, 
Sustosim taip, kad, jo neregimi, 
Matytumėm, kas bus, ir pagal tai, 
Kaip ją sutikęs elgsis, mes teisingai 
Galėtumėm suvokti ir nuspręsti, 
Ar iš tikrųjų vien tiktai iš meilės  
Jisai taip kenčia. 
KARALIENĖ.                   
Aš tuoj pat einu;  
O jums, Ofelija, tik palinkėčiau, 
Kad jūsų grožis, ne kas kita, būtų 
Jo siausmo priežastis. Dorybės jūsų 
Ir vėl jį sugrąžins į tiesų kelią 
Abiejų garbei. 
OFELIJA.                    
 Kad taip būtų, Ponia!  
KARALIENĖ išeina 
POLONIJUS. Tu vaikščiok čia, Ofelija. O mes, 
Šviesybe, šičia stokime. Ofelijai. Skaityk 
Šią knygą, kad jinai pabrėžtų tavo 
Vienatvę. Mes dažnai taip nusikalstam;  
Seniai įrodyta, jog patį velnią 
Gali apsimestu pamaldumu 
Savy apcukrinti. 
KARALIUS.                     
Kiek daug tiesos! 
Į šalį. Jo žodžiai šie tartum botagai čaižo 
Man sąžinę. Dažytas kekšės skruostas  
Ne toks šlykštus po dirbtine danga 
Kaip mano nuodėmė po melo žodžiais. 
Kokia sunki našta! 
POLONIJUS. Girdžiu – ateina. Traukimės, Šviesybe. 
KARALIUS su POLONIJUM išeina. Įeina HAMLETAS 
HAMLETAS. Būt ar nebūt – štai klausimas. Ir kas gi  
Yra kilniau: ar dvasioje iškęsti 
Strėles ir sviedmenis nuožmaus likimo, 
Ar griebtis ginklo prieš marias nelaimių 
Ir baigti jas kovoj? Numirt – užmigt, 
Ir viskas. Šitaip pagaliau nutraukti  
Širdies skausmus ir begalybes smūgių,  
Kuriuos paveldi kūnas, – štai ko mums 
Uoliausiai reiktų siekt! Numirt – užmigt; 
Miegot, galbūt sapnuot: tai čia kliūtis! 
Nes kas sapnuosis amžinai užmigus 
Ir nusimetus žemiškus varžtus? 
Tai mus ir stabdo; ir tiktai dėl to  
Nelaimės mūsų taip ilgai gyvena. 
Nes kas gi kęstų rūsčią laiko rykštę, 
Puikuolio panieką, engėjo smurtą, 
Pamintą teisę, meilės atstumtos 
Kančias, valdžios skriaudas ir neteisybes, 
Kuriom apmokamas kantrus teisusis,  
Jei tik galėtų visa tai lengvai 
Užbaigti durklu? Kas gi prakaituotų 
Po gniuždančia gyvenimo našta? 
Bet baimė to, kas mūsų laukia mirus, – 
Neatrastos šalies, kurią pasiekęs 
Negrįžta joks keleivis, žlugdo valią 
Ir verčia esamąjį blogį vilkti 
Neieškant naujo, nepatirto mums. 
Taip sąmonė paverčia mus bailiais 
Ir įgimtąją ryžtingumo spalvą 
Suluošina išblyškusi mintis, 
O užmojai lakaus momento puikūs,  
Neryžtumu iš kelio iškreipti, 
Praranda veiksmo vardą. Bet tyliau! 
Ofelija! – O Nimfa, prisimink 
Ir mano nuodėmes maldoj! 
OFELIJA.                                               
Gerai. 
Kaip jums lig šiolei sekės, Prince?  
HAMLETAS. Dėkoju nuolankiausiai; puikiai, puikiai.  
OFELIJA. Čionai, mielasis Prince, atminimai, 
Kuriuos aš jums jau taip seniai norėjau 
Grąžinti. Imkite, štai jie! 
HAMLETAS.                                    
Aš niekad nedaviau to jums. 
O ne! 
OFELIJA. O Prince! Puikiai žinote, jog davėt; – 
Ir šiuos žodžius, taip švelniai parašytus; 
Bet jiems netekus kvapo ir nuvytus, – 
Prašau! Iš rankos neištikimos 
Nereikia kilniai dvasiai dovanos. 
Štai čia, prašau. 
HAMLETAS. Oho! Ar jūs dora?  
OFELIJA. Prince! 
HAMLETAS. Ar jūs graži? 
OFELIJA. Ką jūs norite tuo pasakyti, Prince? 
HAMLETAS. Gi tai, kad jeigu jūs esate graži ir dora, tai 
jūsų dorybė neturėtų bendrauti su jūsų grožiu. 
OFELIJA. Argi dorybė galėtų su kuo nors geriau ben-  
drauti negu su grožiu? 
HAMLETAS. Taip, iš tiesų; greičiau grožis dorybę są- 
vadautoja pavers, negu dorybė grožį savo atvaizdu. 
Kadaise tatai buvo paradoksas, bet mūsų laikai įrodė, 
jog tai tiesa. Kitados aš jus mylėjau. 
OFELIJA. Taip buvote mane įtikinęs, Prince.  
HAMLETAS. Reikėjo netikėti; nes, kaip beskiepytum 
dorybę mūsų sename kelme, įgimtas piktybės raugas 
vis tiek pasilieka. Aš jūsų nemylėjau. 
OFELIJA. Tad juo labiau buvau aš apvilta. 
HAMLETAS. Geriau tu stok į vienuolyną; kam tau veisti  
nusidėjėlius? Štai aš pats esu pakenčiamai doras, bet  
vis tiek galėčiau kaltinti save tokiais dalykais, jog moti- 
na geriau manęs negimdžius būtų: esu be galo išdidus, 
kerštingas ir garbėtroška; galvoje turiu daugiau nusi- 
kaltimų negu minčių jiems išreikšti, vaizduotės jiems 
apipavidalinti ir laiko jiems įvykdyti. Ko gi tokiems 
kaip aš dar šliaužioti tarp žemės ir dangaus? Visi mes  
esame beviltiški niekšai; netikėk nė vienu iš mūsų. 
Keliauk savais keliais į vienuolyną! Kur jūsų tėvas? 
OFELIJA. Namie, šviesusis Prince. 
HAMLETAS. Tegu jį uždaro namuose, kad ten, ne kur 
kitur, vaidintų kvailį. Sudie! 
OFELIJA. Padėk jam, o skaidrus dangau!  
HAMLETAS. Jei ištekėsi, duosiu kraičio tokį prakeikimą: 
būk skaisti kaip ledas, tyra kaip sniegas – ir vis tiek 
neišvengsi šmeižtų! Eik į vienuolyną! Eik, sudie! Jei 
būtinai tekėti nori, eik už kvailio, nes išmintingi vyrai 
žino, kokias pabaisas jūs iš jų padarot. Į vienuolyną, ir 
skubiai! Sudie!  
OFELIJA. Pagydykite jį, o dangiškosios jėgos! 
HAMLETAS. Gana prisiklausiau ir apie jūsų dažymąsi. 
Dievas jums davė vieną veidą, o jūs pasidarote sau 
kitą. Jūs šokinėjate ir žaidžiate, švepluojate ir pra- 
vardžiuojate Dievo kūrinius, savo tuštybę nežinojimu 
pridengdama. Eikit sau, aš pasitraukiu. Tatai mane  
išvarė iš proto. Sakau jums – baigta su vedybom. Tie, 
kurie jau vedę, – visi, išskyrus vieną, gyvens; kiti – 
paliks kaip buvę. Eik į vienuolyną, eik!  
Išeina 
OFELIJA. Sugniužo štai kilni dvasia! Išminčiaus  
Liežuvis, kario kardas ir dvariškio 
Akis, valstybės rožė ir viltis, 
Dorybių veidrodis ir pavyzdys 
Visiems, dabar – žemai, žemai! Ir aš, 
Skurdžiausia damų tarpe, kitados 
Jo meilės pažadų medum maitinta,  
Regiu: valdingas protas tartum švelnūs 
Varpai suskambo nedarniai ir šiurkščiai. 
Nelygstama svajonių sužalotos 
Jaunystės vizija! Kodėl, dangau, 
Išvysti teko, ką dabar matau?  
Grįžta KARALIUS ir POLONIJUS 
KARALIUS. Ne, tai ne meilė! Ir ne to jis siekia. 
Ką jis kalbėjo, nors ir trūko formos, 
Nebuvo kliedesys. Jis savo dvasioj 
Kažkokį sielvartą apglėbęs liūdi 
Ir šitaip gali išperėti mums  
Pavojų. Bet kad taip neatsitiktų, 
Aš jau nusprendžiau būtent taip: jisai 
Turės tuoj pat į Angliją keliauti 
Išgauti Mums nesumokėtos duoklės. 
Kelionė jūra, vis nauji kraštai 
Ir kintanti dalykų įvairybė 
Galbūt išguis jam iš širdies tatai, 
Kas užima jo protą ir neleidžia 
Atgaut pusiausvyros. Ką jūs galvojat? 
POLONIJUS. Tatai padės. Bet aš dar vis tikiu, 
Kad tas jo sielvartas bus prasidėjęs 
Iš meilės atstumtos. – Na ką, Ofelija,  
Girdėjome, ką Hamletas tau sakė! –  
Darykit, kaip patiks. Bet po spektaklio 
Tegu jo motina viena pati 
Pabando skausmo priežastį išgauti. 
Tebūna atvira; kai jie kalbėsis, 
Jums leidžiant, aš pridėsiu savo ausį. 
Jei nieko neišeis, tuomet išsiųskit  
Į Angliją ar uždarykit ten, 
Kur jums patiks. 
KARALIUS.                    
 Gerai, reikės sudrausti, 
Nes ir didiesiems nedera taip siausti.  
II SCENA 
Prieangis pilyje. 
Įeina HAMLETAS su dviem ar trim aktoriais 
HAMLETAS. Sakykite monologą taip, kaip aš jums pa- 
sakiau: lengvai paleisdami jį nuo liežuvio. Jei visa gerk- 
le plyšosite, kaip daugelis iš jūsų daro, tuomet mano ei- 
les miesto šauklys tedeklamuoja! Nekapokite per daug 
ir oro rankomis – šitaip, bet viską naudokit švelniai, su  
saiku, nes ir pačiam sraute, audroj, sakyčiau, net aistrų 
sūkuryje turėtumėte išlaikyti santūrumą, suteikiantį 
švelnaus lankstumo. O! Skausmas gniaužia mano sielą 
klausantis, kaip tūlas perukuotas žaliūkas savo aistrą 
plėšo į skutus, ir taip, jog net apdujusioms grimzlėms, 
kurios nieko kita, išskyrus miglotas pantomimas ir  
triukšmą, nesupranta, ausys plyšta. Aš tokį vyruką bo-  
tagu nučaižyti liepčiau už tai, kad jis pralenkia Terma- 
gantą. Jis erodiškesnis už patį Erodą!30 Venkit to, prašau! 
PIRMASIS AKTORIUS. Būkite tikri, šviesusis Prince. 
HAMLETAS. Nebūkite tačiau nė per daug jaukūs; tegu 
jūsų pačių nuojauta būna matas ir vadovas: veiksmą 
derinkite prie žodžio, žodį – prie veiksmo ir, svar-  
biausia, žiūrėkite, kad neperžengtumėte prigimčiai 
esmingo nuosaikumo ribos, nesgi visa, kas perdėta, 
30 ... jis pralenkia Termagantą. Jis erodiškesnis už patį Erodą! – populiarūs anglų Viduramžių dramos veikėjai, kurie savo 
žiaurumą ir piktą būdą reikšdavo griausmingu balsu ir elgesiu. Hamletui šie personažai yra primityvios vaidybos 
pavyzdžiai. Termagantas Viduramžiais buvo laikomas vienu iš saracėnų (Kryžiaus karuose taip buvo vadinami visi 
nekrikščionys) dievų. Erodas – romėnų remiamas Judėjos karalius (I a. pr. Kr.), kuris įsakė išžudyti Betliejaus vaikus, 
įtaręs, kad tarp jų gali būti Kristus. 
yra priešinga vaidinimo paskirčiai bei tikslui, kurs 
buvo pradžioje ir dabar tebėr – tarytum veidrodį lai- 
kyti priešais gamtą: dorybei parodyti tikruosius jos 
bruožus, ydai – jos atvaizdą, amžiui ir laiko įsikūniji-  
mui – jų atspindžius bei formas. Tad visa tai, kas per- 
dėta ar nepasakyta, nors ir prajukintų neišmanėlius, 
suprantančiam apmaudą tesukels; ir tik vieno iš šių 
pastarųjų nuomonė turėtų jums daugiau reikšti negu 
viso teatro pirmųjų. Bet yra aktorių (aš mačiau juos 
vaidinant ir girdėjau, kaip tūli, juos vertindami, kėlė į 
padanges), kurie, nevartojant nešvankių išsireiškimų, 
nemokėjo nei krikščioniškai, nei pagoniškai, nei žmo- 
niškai laikytis ant kojų, nei pagaliau kalbėti, tik žargs- 
tėsi ir bliovė taip, jog aš ėmiau galvoti, kad koks nors 
gamtos padienis bus sukūręs žmogų, ir blogai sukū- 
ręs, nes taip šlykščiai jie pamėgdžiojo žmoniją.  
PIRMASIS AKTORIUS. Tikiuosi, kad pas mus tatai gero- 
kai pakeista. 
HAMLETAS. Pakeiskite visai! Ir tiems, kurie vaidina 
juokdarius, neleiskite kalbėti daugiau negu jiems nu- 
rodyta, nes tarp jų yra tokių, kurie patys juokiasi, kad 
prajukintų kvailų žiūrovų saują, kai tuo tarpu visą 
dėmesį reikėtų telkti kokiam nors veiksmui būtinam  
momentui. Tai yra niekšiška ir kartu tai liudija labiau- 
siai apgailėtiną garbėtrošką kvailio, kuris taip daro. 
Eikit pasiruošti. 
Aktoriai išeina. 
Įeina POLONIJUS, ROZENKRANCAS ir GILDENSTERNAS 
Na kaip, garbingas Pone? Ar karalius norės šio veikalo  
pasiklausyti? 
POLONIJUS. Ir karalienė; tuojau pat. 
HAMLETAS. Paprašykite aktorius, kad paskubėtų. 
POLONIJUS išeina 
Gal judu padėtumėt jam raginti?  
ROZENKRANCAS ir GILDENSTERNAS. Gerai, šviesusis Prince! 
Abu išeina 
HAMLETAS. Horatio! 
Įeina HORATIO 
HORATIO. Aš čia. Ką įsakysit, Prince?  
HAMLETAS. Horatio, tu toks tiesus žmogus, 
Kokio lig šiol neteko man sutikti. 
HORATIO. O, Prince! 
HAMLETAS.                   
Nemanyk, kad pataikauju; 
Nes ko gi vilčiausi iš to, kurs minta  
Ir dengiasi tik dvasios giedrumu? 
Kam pataikauti vargšams? Saldžliežuviai 
Telaižo kvailą prabangą ir keliai 
Telinksta ten, kur pataikūnas gali 
Tikėtis pelno! Bet ar tu girdi?  
Ir mano siela, vos patyrus galią 
Ir laisvę rinktis bei atskirti žmones, 
Išrinko sau tave, nes tu buvai 
Tasai, kurs kenčia taip, lyg niekur nieko, 
Kurs už smūgiùs ir dovanas lemties 
Dėkoja lygiai. Ir laimingas tas, 
Kurio sprendimai su krauju taip puikiai  
Sumišę: jis netaps klusnia fleità 
Fortūnos pirštuos! Duokit man tą žmogų, 
Nepavergtą aistrų: aš jį nešiosiu 
Širdy – širdies širdy – kaip kad tave 
Nešioju. Bet užteks jau to! Šįvakar 
Vaidins karaliui pjesę, kurioje  
Viena scena labai primins, kaip mirė 
Velionis mano tėvas – tu žinai. 
Tad aš prašau tavęs, šiai scenai einant, 
Stebėk, iš sielos gilumos stebėk 
Karalių! Jei jo kaltė paslėpta 
Vienos kalbos metu neišsiduotų,  
Mes būtumėm regėję piktą dvasią, 
O mano vaidiniai iš tikro būtų 
Juodi kaip ta Vulkano kalvė31. Sek 
Kiekvieną judesį. Aš pats stebėsiu 
Jo veidą. O po to abu aptarsim, 
Ką matėme. 
HORATIO.           
  Gerai. Bet jeigu kartais  
Vaidinant jis, išvengęs mano žvilgsnio, 
Ką nors nukniauktų, apmokėčiau aš! 
HAMLETAS. Jau renkasi; turiu vaidinti kvailį. 
Surask kur nors sau vietą.  
Daniškas maršas. Trimitai. Įeina KARALIUS, KARALIENĖ, POLONIJUS, OFELIJA, ROZENKRANCAS, 
GILDENSTERNAS, didikai, palydovai ir sargybiniai su fakelais 
KARALIUS. Kaip laikosi Mūsų sūnėnas Hamletas?  
HAMLETAS. Dievaž puikiai! Chameleono maistu, val- 
gydamas pažadais iškimštą orą32. Kaplūnų šitaip ne- 
palesinsi! 
KARALIUS. Su tokiu atsakymu aš neturiu ko veikti. Tai 
ne mano žodžiai. 
HAMLETAS. Ir nebe mano! Polonijui. Jūs, gerbiamasis  
Pone, rodos, kitkart vaidinote universitete? 
POLONIJUS. Taip, Prince; ir buvau laikomas geru ak- 
torium. 
HAMLETAS. Ką jūs vaidinote? 
POLONIJUS. Julijų Cezarį; buvau nužudytas Kapitoly- 
je33; Brutas mane nužudė.  
HAMLETAS. Juk tai buvo brutalu iš jo pusės nužudyti 
31 ... kaip ta Vulkano kalvė. – Vulkanas senovės romėnų mitologijoje buvo ugnies ir kalvystės dievas. 
32 Chameleono maistu, valgydamas pažadais iškimštą orą. – Matyt, dėl to, kad chameleonas liežuviu labai greitai 
pagauna vabzdį, buvo manoma, kad jis minta tik oru. 
33 ... buvau nužudytas Kapitolyje... – Kapitolis – viena iš septynių Romos kalvų, kur buvo Jupiterio šventykla. Iš tikrųjų 
Cezaris buvo nužudytas ne Kapitolyje. Šis netikslumas yra ir Šekspyro tragedijoje Julijus Cezaris. 
tokį kapitalinį veršį. Ar aktoriai jau pasiruošę? 
ROZENKRANCAS. Taip, Prince. Laukia tik jūsų žodžio. 
KARALIENĖ. Eikš, mielas Hamletai, ir sėskis šalia manęs. 
HAMLETAS. Ne, geroji motin; tasai metalas labiau traukia. 
POLONIJUS Karaliui. Oho! Ar girdėjote? 
HAMLETAS. Ar galiu atsigulti jūsų sterblėje, Ponia?  
Atsigula prie Ofelijos kojų 
OFELIJA. Ne, Prince. 
HAMLETAS. Aš maniau: padėti galvą jums ant kelių. 
OFELIJA. Taip, Prince. 
HAMLETAS. Jūs manot, aš galvojau ką nors nešvankaus? 
OFELIJA. Aš nieko nemanau, Prince.  
HAMLETAS. Daili mintis – gulėti tarp mergaitės kojų. 
OFELIJA. Ką sakot, Prince? 
HAMLETAS. Nieko. 
OFELIJA. Jūs linksmas, Prince. 
HAMLETAS. Ar aš? 
OFELIJA. Jūs, Prince.  
HAMLETAS. O Dieve! Jūsų vienintelis juokdarys! Ką gi 
kita žmogus veiktų, jei nesilinksmintų? Tik pažiūrėki- 
te, kaip linksmai mano motina nusiteikusi, nors dar nė 
dvi valandos nepraėjo nuo tėvo mirties. 
OFELIJA. Ne, jau dukart po du mėnesius, Prince. 
HAMLETAS. Taip seniai? Tuomet tegu velnias gedulą 
nešioja, o aš sabalo kailiais dėvėsiu. O dangau! Miręs  
prieš du mėnesius ir dar neužmirštas! Tad yra vilties, 
jog didelio žmogaus atminimas galėtų net pusmetį 
ištverti. Bet tada, o Panele Švenčiausia! jis turėtų sta- 
tydinti bažnyčias, nes kitaip ir jam tektų užmarštis, 
kaip tam arkliukui, kurio epitafija yra šitokia: 
„Oi-oi! Oi-oi! Arkliukas užmirštas, 
oi-oi!“34 
Obojų muzika. Scenoje pasirodo Pantomima. 
Įeina KARALIUS ir KARALIENĖ, be galo meilūs vienas kitam. KARALIENĖ apkabina jį, jis ją. Jinai 
atsiklaupia ir mostais įtikinėja jį. Šis pakelia ją ir palenkia galvą jai ant peties. Po to atsigula gėlių 
lysvėje. Jinai, matydama jį užmigus, išeina. Tuojau pat įeina kažkoks vyrukas, nuima nuo 
KARALIAUS galvos karūną, pabučiuoja, įlieja jam nuodų į ausį ir išeina. Grįžta KARALIENĖ. Randa 
KARALIŲ nebegyvą ir aistringai grąžo rankas. Vėl įeina NUNUODYTOJAS su dviem ar trim 
NEBYLIAIS ir neva rauda su ja. 
Mirusiojo kūną išneša, NUNUODYTOJAS peršasi KARALIENEI, stengdamasis ją paveikti dovanomis. 
Ji lyg ir priešinasi, nesutinka, bet galų gale priima jo meilę. Visi išeina 
OFELIJA. Ką tai reiškia, Prince?  
HAMLETAS. O! Tai sėlinantis malhecho35; jis reiškia ne- 
gandą. 
OFELIJA. Atrodo, kad tai reiškia veikalo turinį. 
34 Arkliukas užmirštas, / oi-oi! – Tradicinėse liaudies šventėse – gegužinėse – buvo šokamas „Morris Dance“. Penki vyrai 
vaizdavo karius, o berniukas – arklį. Reformacijos metu gegužinės pradėtos drausti, Šekspyro laikais buvo beveik 
išnykusios. Apie tai, matyt, kalbama Hamleto cituojamoje baladėje. 
35 Malhecho (isp.) tariamas „malečo“. 
Įeina Prologas36 
HAMLETAS. Sužinosime iš to vyruko. Aktoriai nemoka  
laikyti paslapčių: jie viską išpasakoja. 
OFELIJA. Ar jis mums pasakys, ką toji pantomima 
reiškia? 
HAMLETAS. Taip, kaip ir kiekviena kita pantomima, 
kurią tik jam parodysite: nesigėdinkite jam parodyti, 
o jis nesigėdins jums pasakyti, ką tai reiškia. 
OFELIJA. Jūs esate išdykęs! Jūs esate išdykęs. Dabar  
žiūrėsiu vaidinimo. 
PROLOGAS. Atlaidūs būkit – nevertiems – 
Tragedijai ir mums patiems; 
Kantrybės linkime visiems! 
HAMLETAS. Ar tai prologas, ar žiedo įrašas? 
OFELIJA. Trumpas, Prince. 
HAMLETAS. Kaip moters meilė.  
Įeina du aktoriai: Karalius ir Karalienė 
AKTORIUS KARALIUS. Jau trisdešimtą kartą Febo ratai37 
Apskriejo žemę taip, kaip ir kas metai, 
O mėnuo, spindintis šviesa ne savo, 
Ją dvylika tiek sykių apkeliavo  
Po to, kai širdis ir rankas mums štai 
Surišo meile Hymenas tvirtai. 
AKTORIUS KARALIENĖ. Te saulė ir mėnulis sau keliauja 
Ir mūsų meilei šviesti nepaliauja! 
Bet vargas man! Jūs sergate ir jau 
Nebesate toks linksmas kaip seniau, 
Tad aš bijau. Bet mano baimė jums čia 
Tarsi nelaimė ūpo tenedrumsčia, 
Nes moteryje baimė ir aistra – 
Stoka ar perteklium – visad greta. 
Patyrėt mano meilę, tad savaime 
Gerai jums žinoma ir mano baimė. 
Kur meilė didelė, deja, tenai 
Kartu ir baimė klesti amžinai. 
AKTORIUS KARALIUS. Tikrai, man skirtis su jumis jau tenka, 
Ir greitai, nes jaučiu, kaip jėgos senka. 
Paliksit čia, kur miela ir šviesu, 
Ir gerbiama, ir mylima visų. 
Sau kitą vyrą... 
AKTORIUS KARALIENĖ. O, prašau nutilti! 
Kas gali taip išduoti ir apvilti? 
Tik ta, kuri – o prigimtie menka! – 
Nužudė pirmąjį sava ranka. 
HAMLETASį šalį. Metėlės38! Metėlės!  
36 Prologas – aktorius, kuris pradeda vaidinimą, atlieka Prologo vaidmenį. 
37 Jau trisdešimtą kartą Febo ratai... – Šekspyras svetimą pjesę iš savo teksto išskiria rimavimu (originale artistai kalba 
rimuotais dvieiliais) ir mitologinių puošmenų gausa (trumpame fragmente minimi saulės dievas Febas, jūrų dievas 
Neptūnas, santuokos dievas Himenėjas). 
38 Metėlės – Hamletas kalba apie karaliaus ir karalienės jauseną, posakis turi ir potekstę, nurodančią į nuodėmingą 
AKTORIUS KARALIENĖ. Ne meilė antrą kartą ištekėti 
Sugundo, bet nauda. Prašau tikėti, 
Jog, kito lovoj glaudžiama, išsyk 
Užmuščiau mirusįjį antrąsyk. 
AKTORIUS KARALIUS. Tikiu, ką tu sakai. Bet kaip dažnai 
Sulaužomi tvirčiausi pažadai. 
Pasiryžimai atminty nuskęsta;  
Staiga užsidega, bet greit užgęsta. 
Kaip jaunas vaisius: laikosi tvirtai; 
Prinokęs krinta žemėn, kaip matai. 
Taip leidžia mūsų užmojai vylingi 
Užmiršt, ką patys esam sau skolingi. 
Aistringam ryžtui trūksta ištvermės:  
Išblėsus aistrai, dingsta be žymės. 
Ir džiaugsmas, ir gėla, praradę saiką, 
Abu suniokoja save prieš laiką. 
Kur laimė, ten ir skausmas: kaip lengvai 
Pravirksta džiaugsmas, šypsosi skausmai. 
Pasauly niekas amžinai netrunka;  
Net meilė, laimei pasikeitus, blunka, 
Nes klausimas – ir kas jį atsakys? – 
Kuri iš jų kurios pavaldinys. 
Didžiūnas krisdamas draugų netenka; 
Iškilus vargšui, priešas tiesia ranką. 
Kur laimė, ten ir meilė, o draugų 
Netrūksta tam, kuriam nereikia jų. 
Bet šundraugiu bėdoj kas pasikliauja, 
Tas įsigyja sau tik priešą naują. 
Tvarkingai baigti grįžkim prie pradžios: 
Lemtis ir mūsų norai visados 
Taip skiriasi, jog nesutampa niekad  
Ir taip neišsipildę pasilieka. 
Sakai, už kito netekėsi tu: 
Tas ryžtas mirs su manimi kartu! 
AKTORIUS KARALIENĖ. Te žemė maisto, o dangus šviesos 
Neteikia; tenelanko niekados 
Nei poilsis su viltimi, nei džiaugsmas, –  
Tik kalinio vienatvės skausmas; 
Te liūdesys ir sielvartas nuožmus 
Sužlugdo lūkesčius ir siekimus; 
Te čia ir ten aš amžinai kentėsiu, 
Jeigu už antro vyro ištekėsiu! 
HAMLETAS. Bet jeigu jinai sulaužys savo žodį? 
AKTORIUS KARALIUS. Didinga priesaika. Tu eik, mieloji. 
Dvasia pavargo; gal ta nuobodžioji 
Diena ištirps miege. 
AKTORIUS KARALIENĖ. Užmik ramus; 
karalienės Gertrūdos elgesį. Buvo manoma, kad metėlės auga ten, kur prašliaužė žaltys, Rojuje sugundęs Adomą ir 
Ievą.  
(Užmiega) 
Te santaika ir meilė lydi mus! 
(Išeina) 
HAMLETAS. Kaip jums patinka ši pjesė, Ponia? 
KARALIENĖ. Toji dama, man rodos, per daug įtikinėja. 
HAMLETAS. O! Bet ji savo žodį išlaikys. 
KARALIUS. Girdėjot pjesės turinį? Ar nėra ten kokio  
įžeidimo? 
HAMLETAS. Ne, ne! Jie tik juokauja. Nuodija taip pat 
tik juokais. Jokio įžeidimo, nė mažiausio! 
KARALIUS. Kaip tas veikalas vadinasi? 
HAMLETAS. Pelėkautai. Bet kaip? Tropiškai. Jame 
vaizduojama žmogžudystė Vienoje. Kunigaikštis va-  
dinasi Gonzago; jo žmona – Baptista. Tuojau pamaty- 
sit. Tai niekšingas kūrinys, bet kas mums? Jūsų Di- 
dybės ir mūsų visų, kurių sielos švarios, tatai neliečia. 
Te kuinas muistosi, jeigu jam trina; mūsų pečiai ne- 
pamušti.  
Įeina LUCIJANAS 
Tai Lucijanas, karaliaus sūnėnas.  
OFELIJA. Jūs gerai pavaduojate chorą, Prince. 
HAMLETAS. Aš galėčiau paaiškinti ir tai, kas vyksta 
tarp jūsų ir jūsų mylimojo, jei tik matyčiau, kaip tos 
lėlės šokinėja. 
OFELIJA. Jūs esate aštrus, Prince, tikrai aštrus.  
HAMLETAS. Jums tektų gerokai padūsauti, kol mano 
ašmenys atšiptų. 
OFELIJA. Dar geriau; bet ir blogiau. 
HAMLETAS. Taip, kaip už vyro einant. – Žudike, pra- 
dėk! Gana tų nelemtų grimasų, maras griebtų! Pra- 
dėk! Kranksėdamas į kerštą šaukia varnas.  
LUCIJANAS. Ranka klusni, tikslai juodi ir tvaikas 
Nuodų. Nemato niekas, tad pats laikas. 
O mišiny žolių prakeiktas, 
Hekatės burtais tris kartus užkeiktas,39 
Te tavo pražūtingoji jėga 
Užgrobia jo gyvenimą staiga.  
(Įpila nuodų į ausį) 
HAMLETAS. Jis jį nunuodija sode, norėdamas pavel- 
dėti jo sostą. Jo vardas – Gonzago. Tai tikra istorija, 
parašyta rinktine italų kalba. Tuojau pamatysite, kaip 
žudikas laimi Ganzago žmonos meilę.  
OFELIJA. Karalius keliasi. 
HAMLETAS. Ką? Tuščio šūvio išsigando? 
KARALIENĖ. Kas jums yra, Pone? 
POLONIJUS. Nutraukti vaidinimą! 
39 Hekatės burtais tris kartus užkeiktas... – Senovės graikų mitologijoje Hekatė iš pradžių buvo tapatinama su mėnulio 
deive Febe ir žvėrių valdove Artemide, vėliau tapo burtų, šmėklų ir dvasių valdove. Viduramžiais taip pat siejama su 
magija ir burtais. 
KARALIUS. Duokit šviesos! Greičiau iš čia!  
VISI. Šviesos! Šviesos! Šviesos!  
Visi, išskyrus HAMLETĄ ir HORATIO, išeina 
HAMLETAS. Kai sužeistoji stirna liūdi, 
Težaidžia sau sveika. 
Kai vienas miega, kitas budi – 
  Tokia lemties tvarka!  
Argi tatai ir visa giria plunksnų su Provanso rožėmis 
prie įmantriai rantuotų batų, – kitoms pasisekimo ga- 
limybėms turkiškai pasibaigus, – neparūpintų man 
vietos aktorių gaujoje, ką40? 
HORATIO. Iš pusės pelno. 
HAMLETAS. Iš viso!  
Buvo Jupiteris kadaise 
 Šitos šalies galva. 
Dabar, o Damonai41, šia teise 
 Naudojasi... povas. 
HORATIO. Galėjote surimuoti. 
HAMLETAS. O mielas Horatio! Tūkstantį svarų statau  
už dvasios žodį! Ar pastebėjai? 
HORATIO. Puikiausiai, Prince. 
HAMLETAS. Kai buvo kalbama apie nunuodijimą? 
HORATIO. Aš jį atidžiausiai sekiau. 
HAMLETAS. Na, duokit muzikos! Ei, fleitos! 
Nes jei karaliui pjesė neįtiko,  
Dievaž, jinai jam nepatiko. 
Ei, muzikos! 
Įeina ROZENKRANCAS ir GILDENSTERNAS 
GILDENSTERNAS. Malonus Prince, teikitės leisti man 
tarti porą žodžių jums.  
HAMLETAS. Kad ir visą istoriją, Pone.  
GILDENSTERNAS. Karalius, Prince... 
HAMLETAS. Taip, Pone, kas gi jam yra? 
GILDENSTERNAS. Savo kambariuose ir nuostabiai blo- 
gai nusiteikęs. 
HAMLETAS. Nuo gėrimo, ką? 
GILDENSTERNAS. Ne, Prince, greičiau nuo tulžies.  
HAMLETAS. Jūsų išmintis pasirodytų daug turtinges- 
nė, jeigu apie tai praneštumėte jo gydytojui, nes mano 
gydymas jį dar giliau tulžyje panardintų. 
GILDENSTERNAS. Malonus Prince, valdykite šiek tiek 
savo kalbą ir nenukrypkite taip žiauriai nuo mano 
reikalo.  
HAMLETAS. Esu ramus, Pone; kalbėkit. 
GILDENSTERNAS. Karalienė, jūsų motina, didžiai pri- 
40 ... neparūpintų man vietos aktorių gaujoje, ką? – Hamletas ironizuoja kalbėdamas apie savo aktorinius gabumus, 
tačiau tragedijoje Danijos princas yra puikus teatro žinovas ir net dramaturgas, parašęs tekstą Pelėkautų vaidinimui. 
41 Damonas – Antikos legendoje Damonas ir Pitijas buvo neišskiriami draugai. Hamletas užsimena apie panašią savo ir 
Horatio draugystę. 
slėgta dvasia, siuntė mane pas jus. 
HAMLETAS. Malonu jus matyti. 
GILDENSTERNAS. Ne, mielas Prince, tasai mandagu- 
mas šičia visai ne vietoje. Jeigu jūs teiksitės aiškiai  
atsakyti, aš įvykdysiu jūsų motinos įsakymą; jei ne, – 
mano reikalas baigsis atsiprašymu ir grįžimu atgal. 
HAMLETAS. Pone, aš negaliu. 
GILDENSTERNAS. Ko, Prince? 
HAMLETAS. Jums aiškiai atsakyti, nes mano protas 
serga. Bet tokiam atsakymui, kokį aš galiu duoti, lau-  
kiu tik jūsų, mielas Pone, arba, kaip jūs sakote, mano 
motinos įsakymo. Todėl užteks apie tai; eikim prie 
reikalo. Jūs sakote, kad mano motina... 
ROZENKRANCAS. Štai ką jinai sako: jūsų elgesys ją ap- 
stulbinęs ir nustebinęs. 
HAMLETAS. Koksai nepaprastas tasai sūnus, kurs gali  
savo motiną nustebinti! Bet sakykite, ar kartais nelipa  
kas nors ant kulnų šiam mano motinos nustebimui? 
ROZENKRANCAS. Ji nori su jumis prieš guldama savo 
kambaryje pasikalbėti. 
HAMLETAS. Mes jos paklausysim, nors ji ir dešimt kartų 
būtų mūsų motina. Ar turite dar kokių reikalų į mane? 
ROZENKRANCAS. Prince, kitados jūs mane mylėjot.  
HAMLETAS. Ir dabar tebemyliu, prisiekiu šiais vagišiais 
ir plėšikais. 
ROZENKRANCAS. Mielas Prince, pasakykite savo ligos 
priežastį. Neatverdamas draugams sielvartų, jūs už- 
trenkiate duris savo paties laisvei. 
HAMLETAS. Man trūksta galimybės kilti.  
ROZENKRANCAS. Kaip tai gali būti, kuomet jūs turite 
paties karaliaus žodį, jog paveldėsite Danijos sostą? 
HAMLETAS. Taip, Pone, bet „kol žolė želia...“ – priežo- 
dis šiek tiek apipelijęs. 
Grįžta aktoriai su fleitomis 
O fleitos! Parodyk man vieną. Gildensternui. Tarp mū-  
sų kalbant, ko jūs vis zujate aplink, tarsi norėdamas 
suuosti mano kvapą ir į spąstus įvaryti? 
GILDENSTERNAS. O Prince! Mano atsidavimui per daug 
įsidrąsinus, meilė nebemoka mandagiai elgtis. 
HAMLETAS. Aš to gerai nesuprantu. – Ar nenorėtumėte  
pagroti šiuo vamzdžiu? 
GILDENSTERNAS. Kad aš nemoku, Prince. 
HAMLETAS. Prašau. 
GILDENSTERNAS. Patikėkite manim – nemoku. 
HAMLETAS. Aš jus maldauju. 
GILDENSTERNAS. Nemoku nė paimti, Prince.  
HAMLETAS. Tai yra taip pat lengva, kaip ir meluoti.  
Spaudykite pirštais ir nykščiu šias skylutes, pūskite 
per burną, ir jinai prabils iškalbingiausia muzika. 
Žiūrėkite, štai čia vožtuvėliai. 
GILDENSTERNAS. Bet aš nemokėčiau išgauti nė vienos 
darnesnės gaidos. Visai nemoku. 
HAMLETAS. Tad žiūrėkite, kokiu niekingu daiktu jūs  
mane laikote! Jūs norėtumėte groti manimi; jūs taria- 
tės žiną mano vožtuvėlius; jūs norėtumėte mano pa- 
slapties širdį išrauti ir išbandyti mane nuo žemiau- 
sių iki aukščiausių gaidų. Daug muzikos yra čionai; 
tasai mažytis instrumentas turi puikų balsą, ir vis 
dėlto jūs nepajėgiate priversti jo prabilti. Tegriebia  
nelabasis! Nejaugi jūs manote, kad manimi groti 
lengviau negu šiuo vamzdžiu? Vadinkite mane kokiu 
tik norite instrumentu, bet groti vis tiek negalėsite. 
Grįžta POLONIJUS 
Telaimina jus Dievas, Pone!  
POLONIJUS. Prince, karalienė norėtų pasikalbėti su ju- 
mis; tuoj pat. 
HAMLETAS. Ar jūs matote ten tą debesį, kuris atrodo 
beveik kaip kupranugaris? 
POLONIJUS. Prisiekiu mišiomis, tikrai kaip kupranu- 
garis!  
HAMLETAS. Man rodos, kaip žebenkštis. 
POLONIJUS. Susikūprinęs tarsi žebenkštis. 
HAMLETAS. Arba kaip banginis. 
POLONIJUS. Labai panašus į banginį. 
HAMLETAS. Tad aš einu pas motiną, tuoj pat. – Jie 
mulkina mane iki pasiutimo! – Tuoj pat ateisiu.  
POLONIJUS. Taip ir pasakysiu.  
HAMLETAS. Lengva pasakyti „tuojau pat“. – Palikite 
mane, draugai. 
Visi, išskyrus HAMLETĄ, išeina 
Štai šią užburtą valandą nakties 
Kapams atvirus, pragaras patsai  
Alsuoja žemėn pragaištį. Dabar 
Juk aš galėčiau gerti karštą kraują, 
Atlikti tai, nuo ko šviesi diena 
Drebėtų, vos tiktai išvydus. Taigi – 
Pas motiną! Tik būk tvirta, širdie, 
Ir sielos Nerono neleisk krūtinėn:  
Kad būčiau tik žiaurus, bet neiškrypęs; 
Te žodžiai durklais smeigs, ne rankos, 
Te siela ir liežuvis vaidmainiaus 
Ir mano ranką nuo veiksmų sudraus!  
Išeina. 
III SCENA 
Kambarys pilyje. 
Įeina KARALIUS, ROZENKRANCAS ir GILDENSTERNAS 
KARALIUS. Nemėgstu jo. Taip pat saugumui Mūsų 
Jo siautėjimas gresia. Pasiruoškit; 
Raštus kelionei gausite tuojau,
Ir jam reikės išvykti su jumis 
Į Angliją. Mums padėtis neleidžia  
Pakęsti nuolat augančios jo šėlsmo  
Grėsmės šalia savęs. 
GILDENSTERNAS.                
  Mes būsim pasiruošę. 
Juk tai šventa ir religinga baimė: 
Globoti aibes tų, kurie gyvena 
Ir minta Jūsų Didenybės esimu! 
ROZENKRANCAS. Jau net ir atskiras žmogus privalo,  
Sukaupęs dvasios pajėgas visas, 
Pavojų vengti, – tuo labiau tasai, 
Kurio gerove tiek gyvybių laikos. 
Mirtis valdovo tartum praraja 
Nutraukia visa, kas arti, į gelmę. 
Jis – lyg didžiulis ratas, kurs, įkeltas  
Aukščiausiojon kalnų viršūnėn, laiko 
Galingais savo stipinais daugybę 
Pritvirtintų mažų daiktų, kurie, 
Šiam griūvant, krinta su baisiu trenksmu, 
Dalindamies jo likimu kiekvienas. 
Karalius net neatsidūsta vienas.  
KARALIUS. Tad ruoškitės į šią kelionę skubią: 
Tik šitaip mes supančiosime siaubą, 
Kurs vis dar vaikščioja laisvai. 
ROZENKRANCAS ir GILDENSTERNAS. Skubėsim. 
Abu išeina. Įeina POLONIJUS 
POLONIJUS. Dabar pas motiną jis eina, Pone. 
Už kilimo užėjęs paklausysiu, 
Kas bus. Laiduoju, kad jinai sudraus. 
Tad, kaip jūs sakėte, ir išmintingai, 
Gerai bus, jeigu dar kas nors išgirs, 
Be motinos, kuri iš prigimties  
Jau šališka. Dabar – sudie, Šviesybe.  
Prieš gulant jums užsuksiu dar pranešti, 
Kas naujo. 
KARALIUS. Ačiū jums, mielasis Pone. 
POLONIJUS išeina 
O, kaltė mano šlykščiai dvokia dangui  
Ir slegia pats pirmasis prakeikimas: 
Užmušti brolį! Melstis negaliu, 
Nors ir valia, ir noras lygiai traukia. 
Tvirčiausius siekius parbloškia jinai, 
Ir aš tarytum prieš du darbu stoviu 
Ir nežinau, kurį pirmiau pradėti.  
Kažin, jei toji prakeikta ranka 
Nuo brolio kraujo dukart padidėtų, 
Ar nepakaktų danguje lietaus 
Nuplauti ją baltai – kaip sniegas? Kam gi 
Tuomet malonė, jeigu ne apginti 
Nuo pikto? Ar malda neturi dvigubos  
Jėgos – neleisti kristi ir išmelsti 
Malonę puolus? Nusidėjau, o dabar 
Aukštyn pažvelgsiu. Betgi kaip man melstis? 
„Atleisk tą šlykščią žmogžudystę“? Ne, 
Ne taip: juk aš tebeturiu dar viską, 
Dėl ko tai padariau, – karūną, garbę 
Ir moterį. Ar gali būti kam 
Atleista kaltės pelną pasilaikant? 
Tik šiam pasauly nuodėmės ranka 
Auksuota taip dažnai nušluoja teisę 
Ir pikto pinigas nupirkti gali 
Įstatymą. Bet taip nėra aukštai;  
Tenai kiekvienas veiksmas pasirodo  
Toks, koks yra; ten mums patiems reikės 
Kaltes, prieš jas akis į akį stovint, 
Paliudyti. Ir kas tada? Kas lieka? 
Bandyti atgailą? Ko ji negali? 
Bet kas iš to, jei negali gailėtis? 
O juoda kaip mirtis širdie! O siela,  
Įklimpusi ir spurdanti dervoj, 
Ir vis gilyn! Pagalbos, angelai! 
Atkaklūs keliai, lenkitės! Plienine 
Širdie, tu būk minkšta kaip vaiko gyslos! 
Gal viskas bus gerai.  
Pasitraukia ir klaupiasi. 
Įeina HAMLETAS 
HAMLETAS. Galėčiau juk aš jį dabar, kai meldžias; 
Gerai – dabar! Bet jis nueis į dangų. 
Ir tai bus kerštas? O kažin? Štai niekšas 
Nužudo mano tėvą ir už tai  
Aš, jo vienintelis sūnus, tą niekšą 
Siunčiu į dangų! 
Tai būtų užmokestis jam, ne kerštas! 
Jis mano tėvą žiauriai puolė sotų, 
Pačiam kalčių žydėjimo gegužy. 
Kokios tos kaltės – žino tik dangus,  
Bet, mintyse apsvarsčius, viskas rodo, 
Jog sunkios. Tad argi tai būtų kerštas 
Jam smogti atgailos metu, kuomet 
Jo siela pasiruošus į anapus? 
Ne! 
Atgal tad, karde! Lauk šiurpesnės progos!  
Jam smok, kai girtas miega, kai įsiutęs,  
Kraujožagos linksmybių lovoj, lošiant, 
Kai plūstasi, – tokiam veiksme, kuris 
Išganymui neruošia, – taip, kad kulnys 
Į dangų trenktų, kad jos siela būtų 
Juoda kaip pragaras, kur jis nueis! 
Manęs jau laukia motina. Bet tai  
Prailgins tau kančių dienas tiktai! 
Išeina 
KARALIUS keldamasis. Tik žodis skrenda, ne mintis žmogaus; 
Bedvasis žodis nepasieks dangaus.  
Išeina. 
IV SCENA 
Karalienės kambarys. 
Įeina KARALIENĖ ir POLONIJUS 
POLONIJUS. Jis tuoj ateis. Sudrauskite griežtai: 
Kad jis su pokštais eina per toli, 
Kad jūs turėjot nuo didžios rūstybės 
Jį dengti. Aš pabūsiu čia. Kalbėkit  
Jam įsakmiai ir aiškiai. 
HAMLETAS už scenos. Motin! Motin! Motin! 
KARALIENĖ.                                                                 
Ir nebijokit! Eikit – jau ateina.  
O, būkit tikras 
POLONIJUS pasislepia už kilimo. Įeina HAMLETAS 
HAMLETAS. Na, motin, kas yra?  
KARALIENĖ. Tu savo tėvą įžeidei, sūnau! 
HAMLETAS. Jūs mano tėvą įžeidėte, motin! 
KARALIENĖ. Man atsakai palaidu liežuviu! 
HAMLETAS. Jūs klausiate nedoru liežuviu! 
KARALIENĖ. Na, ką tu čia dabar, sūnau? 
HAMLETAS.                                                           
KARALIENĖ. Tu užmiršai, kas aš! 
HAMLETAS.                                            
O ką?  
O Kryžiau! Ne! 
Jūs – karalienė, dieverio žmona. 
Ir mano motina (kad taip nebūtų!). 
KARALIENĖ. Jei taip, tai pakalbėsi su kitais! 
HAMLETAS. Na, na! Tik sėskit! Nepabėgsit tol,  
Kol mano veidrodyje neišvysit, 
Kas jūsų viduje – giliausiai! 
KARALIENĖ. Ko nori? Negi tu mane žudysi? 
Oi, gelbėkite! 
POLONIJUS už kilimo. Gelbėkite, oi! 
HAMLETAS išsitraukdamas kalaviją. O čia kas?  
Žiurkė! Lažinuos – jai galas! 
Duria per kilimą 
POLONIJUS už kilimo. Mane nužudė! Oi! 
Krinta ir miršta 
KARALIENĖ. Aiman! Ką padarei? 
HAMLETAS.                                           
Ar tai karalius? 
KARALIENĖ.                 
O, koksai staigus 
Ir kruvinas tai darbas! 
HAMLETAS.                                
 Aš nežinau.  
Taip, beveik  
Toks blogas, kaip karalių nužudyti  
Ir brolio jo žmona pasidaryti! 
KARALIENĖ. Karalių nužudyti? 
HAMLETAS.                                        
Taip sakiau. 
Praskleidžia kilimą ir pamato POLONIJŲ 
Sudie, landus ir smulkus juokdary!  
Maniau, kad tavo ponas! Toks likimas! 
Matai, kad persistengti pavojinga. – 
Negniaužykite šitaip rankų. Sėskit 
Ir leiskite man širdį jums sugniaužti, 
Jei dar minkšta, jei dar neapsitraukė 
Nelemto įpročio metalo kiautu,  
Neįžengiama jausmui tapdama. 
KARALIENĖ. Už ką mane tu savo liežuviu 
Plaki be gailesčio? 
HAMLETAS.                      
 Už tokį veiksmą, 
Kurs sutepa skaistaus kuklumo grožį; 
Kurs plūsta dorą apsimetėle; nuplėšęs  
Nekaltai meilei rožę nuo kaktos, 
Įspaudžia gėdos žymę ir kuriam 
Vedybų įžadai tolygūs kreivai 
Lošiko priesaikai. Už tokį veiksmą, 
Kuris išplėšia iš jungtuvių sielą 
Ir šventąjį tikėjimą paverčia  
Tuščių kalbų rapsodija. Štai kaista 
Dangaus veidai; tvirta pasaulio masė, 
Niūri, lyg artinantis Teismo dienai, 
Juo šlykštisi. 
KARALIENĖ. Aiman! Koks gi tas veiksmas, 
Kuris taip griaudėja, dar nepasakius?  
HAMLETAS. Pažvelkite tiktai į šiuos paveikslus,  
Į tuos štai atvaizdus abiejų brolių! 
Kiek gracijos šio išraiškoj! Kakta – 
Jupiterio; plaukai – Hiperiono; 
Kaip Marso žvilgsnis įsakmiai grasus 
Ir vos ant dangų liečiančios kalvos 
Lengvai nutūpusio Merkuro poza:  
Ir derinys, ir forma – tartum jį 
Kiekvienas dievas antspaudu savuoju 
Patvirtinęs pasaulio žiniai būtų, 
Jog tai žmogus! Jis buvo jūsų vyras! 
O čia, žiūrėkite, štai dabartinis – 
Kūlėta varpa, savo sveiką brolį 
Užkrėtusi nuodais. Kur jūsų akys? 
Ir kaip galėjot tą kalnų ganyklą 
Pakeisti šiuo raistu? Kur jūsų akys? 
Ir nesakykit: meilė! Jūsų metuos, 
Praėjus kūno pjūčiai, kraujas klauso 
Sprendimų. Ir koksai sprendimas vestų 
Nuo to prie šito? Ir tatai jūs jaučiat, 
Nes jaudinatės, tik jutimas jūsų 
Apmiręs. Net beprotis nesuklystų, 
Nes jausmo niekados dar beprotybė 
Nebuvo taip pajungus, kad neliktų 
Šiek tiek sprendimo galios. Ir koks velnias  
Apgavo jus beeinančią gūžynių? 
Bejausmės akys, jausmas neregys, 
Berankės, aklos ausys, – vien uoslė 
Arba liguista pojūčio dalelė 
Neapsigautų taip! 
O gėda, rauski! Pragare maištingas,  
Jei tu matronos kauluose nerimsti,  
Jaunystėje dora tebūna vaškas, 
Ištirpstąs jos ugny! Argi tad gėda, 
Jei geiduliai sukilę mus užpuola, 
Kai šaltis dega aistromis ir protas 
Nusilenkia geismams? 
KARALIENĖ.                               
O Hamletai, nutilk!  
Tu atgręžei akis į mano sielą: 
Aš ten matau juodas, gilias dėmes, 
Kurių nebenuplauti. 
HAMLETAS.                            
  Ir gyventi 
Sušvinkus prakaite taukuotos lovos, 
Gašlybėj šuntant ir paleistuvaujant  
Šlykščiausiam migy. 
KARALIENĖ.                           
Nekalbėk daugiau! 
Tie žodžiai man ausis lyg durklai bado. 
Gana, sūnau! 
HAMLETAS.            
 Tas niekšas! Žmogžudys! 
Tas vergas, dvidešimtįkart menkesnis  
Už pirmą vyrą; tas karalių gėda; 
Tasai valstybės ir valdžios vagis, 
Kurs iš lentynos nukniaukė karūną 
Ir – į kišenę! 
KARALIENĖ.           
Jau užteks! Gana! 
HAMLETAS. Brizgų ir lopinių karalius... –  
Įeina DVASIA 
Sparnais pridenkite, dangaus sargai, 
Ir ginkite! – Ko jums, kilnusis vaizde? 
KARALIENĖ. Deja, jisai pamišęs! 
HAMLETAS. Ar tik ne barti nerangaus sūnaus,  
Kurs švaisto laiką ir aistras, apleidęs  
Tai, ką įsakėt rūsčiai jam, atėjot? 
Sakykit! 
DVASIA. Taip, aš atėjau paaštrint 
Bebaigiančio atšipti tavo ryžto. 
Žiūrėk, kaip siaubas slegia ją. Įženk 
Tarp jos ir tarp kovojančios jos sielos!  
Silpnų vaizduotė juk tokia stipri. 
Kalbėk jai, Hamletai. 
HAMLETAS.               
Na, kaip jums, Ponia? 
KARALIENĖ. Deja, kaip tau, sūnau, 
Kad taip akis į tuštumą įsmeigęs 
Kalbi su neapčiuopiama erdve?  
Paklaikę dvasios žiūri iš akių, 
Ir tarsi miegantys kariai, išgirdę 
Pavojaus ženklą, lygiai sušukuoti 
Plaukai pašokę atsistojo. Mielas 
Sūnau, aplaistyki vėsia kantrybe 
Maištavimo liepsnas! Kur tu žiūri?  
HAMLETAS. Į jį! Pažvelk, kaip jis išbalęs žiūri! 
Net akmenį jo vaizdas ir byla 
Sujaudintų. – Nežvelk taip į mane 
Užjausdamas, kad neprarasčiau ryžto, 
O mano užmojis – tikros spalvos: 
Kad ašaros nepavaduotų kraujo!  
KARALIENĖ. Su kuo gi tu kalbi? 
HAMLETAS.                                         
Nematot nieko jūs? 
KARALIENĖ. Ne, nieko; bet ir viską, kas yra. 
HAMLETAS. Ir negirdėjote? 
KARALIENĖ.                               
Ne, vien tik mus pačius. 
HAMLETAS. Štai ten! Antai jis sėlina laukan!  
Toksai, koks gyvas buvo, mano tėvas!  
Kaip tik dabar jis eina pro duris! 
DVASIA išeina 
KARALIENĖ. Tai padaras tavųjų smegenų. 
Tokių vaizdų kūryboj beprotybė 
Tikrai įgudus. 
HAMLETAS.               
Beprotybė?  
Štai mano pulsas kaip ir jūsų plaka 
Saikingai ir sveikai. Ne beprotybė, 
Ką jums sakiau. Patikrinkit, prašau, 
Ir vėl aš pakartosiu. Beprotybė 
Suklystų. Tepalu pataikūnystės 
Neguoskit sielos, motin, – lyg ne jūsų 
Pikti darbai, bet mano beprotybė 
Kalbėtų. Tai tiktai padengtų opą: 
Puvimas plėstųsi nematomas viduj. 
Prisipažinkit dangui, atgailokit 
Ir venkit nusidėti ateity; 
Netręškit piktžolių, kuomet ir taip jos  
Veša. Ir atleiskit man dorybę, 
Nes šiais riebių ištižėlių laikais 
Ji turi melsti ydos atleidimo, 
Po kojomis parpuolusi maldauti, 
Kad leistų gera padaryti jai!  
KARALIENĖ. Tu mano širdį perplėšei pusiau. 
HAMLETAS. Tad meskite šalin blogesnę pusę; 
Gyvenkite tyriau su geresne. 
Labanakt! Bet tik neikit dėdės lovon; 
Vaidinkite dorybę, jei jos trūksta. 
Tas pats pabaisa įprotis, praryjąs  
Kaltumo jausmą, ir geriems darbams  
Kaip angelas gražiai pritaiko rūbą, 
Kurs tinka. Tad susilaikykit šiąnakt, 
O kitą kartą bus jau daug lengviau; 
Po to gi – dar lengviau, nes įpratimas 
Beveik pakeičia prigimties žymes: 
Stebėtina jėga suvaldo velnią 
Arba išvaro. Tad sakau dar kartą 
Labanakt! Jei palaiminimo trokštat, 
Prašysiu jo ir sau. – Kai dėl to pono, – 
Gailiuosi. Bet dangus, matyt, norėjo 
Mane nubausti juo, o jį – manim, 
Kad būčiau šitaip rykštė jam ir tarnas.  
Imu jį su savim ir atsakysiu 
Už mirtį jo. Ir vėl sakau labanakt! 
Iš meilės jums esu toksai grubus: 
Tai tik pradžia – blogiau dar bus! 
Dar žodis, motin. 
KARALIENĖ.                   
   Ką gi man daryti?  
HAMLETAS. O, tik ne tai, ko aš prašau! Tegu 
Ir vėl tasai išpurtėlis karalius 
Sugundo lovon, gnybteli į skruostą, 
Vadindamas jus savo peliuke; 
Ir taip už porą bučinių šlykščiausių, 
Už palietimą pirštais nelemtais  
Jums kaklo pasistenkite išduoti, 
Kad aš pamišėlį tik vaidinu. 
Tesužinos iš jūsų, nes kuri 
Graži ir išmintinga karalienė 
Pajėgtų neišduoti viso šito 
Tam katinui, šikšnosparniui ir šliužui?  
Nes kas gi laiko paslaptis? Užlipkit 
Ant stogo – taip, kaip ta garsi beždžionė,42 
Atvožkite pintinę ir išleiskit 
Paukščius; po to išbandymui pati 
Įlįskite ir sprandą nusisukit! 
KARALIENĖ. Būk tikras: jeigu žodžiams reikia kvapo,  
O šiam – gyvybės, – aš jos neturiu 
Išduoti, ką tu man sakei. 
HAMLETAS. Turiu į Angliją išvykti, žinot? 
KARALIENĖ. Buvau užmiršusi! Taip jau nuspręsta. 
HAMLETAS. Laiškai jau paruošti, ir du kolegos, 
Patikimi, tarytum dvi nuodingos  
Gyvatės, juos įteiks ir ruoš kelius 
Niekšystėms prieš mane. Tegu. Gražu bus, 
Kai juos pačius su savo sprogmenim 
Paleisiu į erdves! Bet vargas man, 
Jei aš, per kokį metrą įsikasęs 
Giliau, jų nepasiųsčiau į mėnulį!  
Kaip nuostabu, kuomet viena klasta 
42 ... kaip ta garsi beždžionė... – minima garsi, tačiau neišlikusi pasakėčia apie beždžionę, kuri pakliuvo į bėdą.  
Susiduria kaktomis su kita! – 
Dabar su juo dorotis tenka. 
Ištempsime tuos vėdarus laukan. – 
Labanakt, motin! – Gerbiamas tarėjas,  
Žiūrėk, toks rimtas, toks jau nekalbus, 
O gyvas buvo kvailas ir plepus. 
Na, mielas Pone, baigsim su jumis. – 
Labanakt, motin!  
HAMLETAS, vilkdamas POLONIJŲ, išeina. 
IV VEIKSMAS 
I SCENA 
Kambarys pilyje. 
Įeina KARALIUS, KARALIENĖ, ROZENKRANCAS ir GILDENSTERNAS 
KARALIUS. Tie gilūs atdūsiai ne be prasmės: 
Jie ką nors reiškia. Tad pritiktų Mums 
Suprasti juos. O kur sūnus? 
KARALIENĖ. Palikite trumpam čionai mus vienus.  
ROZENKRANCAS ir GILDENSTERNAS išeina 
O, Pone, ką šią naktį aš mačiau! 
KARALIUS. Gertrūda, ką? Kaip Hamletas? 
KARALIENĖ. Įsiutęs šėlsta kaip banga ir vėjas, 
Bandydami jėgas. Taip jis, išgirdęs 
Kažką už kilimo, ištraukė špagą, 
Suriko „žiurkė“, durdamas aklai,  
Ir nusmeigė garbingą senį. 
KARALIUS.                                           
O,  
Baisus tai darbas! Juk ir Mums taip pat 
Nutikę būtų ten. Jo laisvė gresia 
Visiems: ir jums, ir Mums, ir kiekvienam. 
Bet kaip pateisinsime tą jo veiksmą? 
Tikriausiai kaltins Mus, kurių budrumas 
Turėjo griežtumu visu sudrausti  
Pamišusį jaunuolį. Tik iš meilės 
Mes nenorėjome suprast, kas tinka, – 
Kaip tas, kurs, ėdamas piktos ligos, 
Iš baimės išsiduoti ją maitina 
Gyvybės syvais. Kur jisai nuėjo? 
KARALIENĖ. Lavoną nutempė. Štai net ir čia  
Jo beprotybė tartum aukso gysla 
Prasčiausioj rūdoj spindi nekalta: 
Dabar jisai aprauda savo žygį! 
KARALIUS. Eime, Gertrūd, iš čia! 
Dar saulei nė kalnyno nenušvietus, 
Jie bus laive. O šią piktadarystę 
Mums teks, orumą ir gudrybę jungiant, 
Pridengti ir atleisti. – Gildensternai! 
Grįžta ROZENKRANCAS ir GILDENSTERNAS 
Draugai, pakvieskit dar ką nors pagalbon: 
Pamišęs princas Hamletas nužudė 
Polonijų ir nutempė kažkur. 
Suraskit jį; kalbėkit švelniai; kūną 
Nuneškit į koplyčią. Tik skubiai! 
ROZENKRANCAS ir GILDENSTERNAS išeina 
Eime, Gertrūda, pas išmintingiausius  
Draugus pranešti jiems, kas atsitiko  
Ir ką darysim. Tad greičiau iš čia! 
Krūtinę plėšo siaubas ir kančia. 
Abu išeina. 
II SCENA 
Kitas kambarys pilyje. 
Įeina HAMLETAS 
HAMLETAS. Saugiai patalpintas! 
ROZENKRANCAS ir GILDENSTERNAS už scenos. Hamletai! 
Prince Hamletai! 
HAMLETAS. Tyliau! Kas čia per triukšmas, ei? 
Kas šaukia Hamletą? O, tai jie!  
Įeina ROZENKRANCAS ir GILDENSTERNAS 
ROZENKRANCAS. Ką jūs padarėt su lavonu, Prince? 
HAMLETAS. Su dulkėm – giminėm jo – sumaišiau. 
ROZENKRANCAS. Sakykit, kur padėjote, kad mes 
Galėtumėm nunešti į koplyčią. 
HAMLETAS. Netikėkite tuo. 
ROZENKRANCAS. Kuo? 
HAMLETAS. Kad aš laikyčiau jūsų paslaptį, ne savo.  
Tarp kitko, ką galėtų atsakyti karaliaus sūnus kem-  
pinei? 
ROZENKRANCAS. Tai jūs mane laikot kempine, Prince? 
HAMLETAS. Taip, Pone, kempine, geriančia karaliaus 
palankumą, dovanas ir valdžią. Bet geriausias tokių 
pareigūnų patarnavimas karaliui būna paskutinis. 
Jis, kaip ta beždžionė, laiko juos burnos kamputyje:  
įsideda pirmus, bet nuryja paskutinius. Prireikus jam 
to, ką jūs sugėrėte, tik spūsteri, ir jūs, kempine, vėl 
sausa! 
ROZENKRANCAS. Aš jūsų nesuprantu, Prince. 
HAMLETAS. Labai džiaugiuos: gudri kalba užmiega 
kvailio ausyje.  
ROZENKRANCAS. Jūs turite pasakyti, Prince, kur yra 
kūnas, ir eiti su mumis pas karalių. 
HAMLETAS. Kūnas yra su karalium, tik karalius ne su 
kūnu. Karalius yra daiktas... 
GILDENSTERNAS. Daiktas, Prince? 
HAMLETAS. Iš nieko. Veskite mane pas jį. Lape, slėpkis, 
o visi – iš paskos!43 
Visi išeina. 
43 Lape, slėpkis, o visi – iš paskos! – Manoma, kad šie žodžiai yra iš vaikiško gaudynių žaidimo. Hamletas kursto 
Rozenkrancą ir Gildensterną jį vytis.  
III SCENA 
Kitas kambarys pilyje. 
Įeina KARALIUS su palydovais 
KARALIUS. Liepiau atvesti jį ir suieškoti 
Lavoną. Kaip iš tikro pavojinga,  
Kad jis dar laisvas. Mes, deja, negalim  
Jo baust visa įstatymų jėga: 
Paika minia, kuri akim tesprendžia, 
Nepaiso kaltės ir tik bausmę mato, 
Jį myli. Kad išvengtumėm trinties, 
Staigus jo išsiuntimas teatrodo 
Iš anksto paruoštas. Beviltės ligos  
Pagydomos tiktai bevilčiais vaistais, 
Arba visai ne. 
Įeina ROZENKRANCAS 
Na, kas atsitiko? 
ROZENKRANCAS. Negalime išgaut iš jo, Šviesybe,  
Kur paslėpė lavoną. 
KARALIUS.                            
 Bet kur jis? 
ROZENKRANCAS. Už durų saugomas Šviesybės laukia. 
KARALIUS. Atveskite jįčia. 
ROZENKRANCAS. Ei, Gildensternai! Veskite čia Princą!  
Įeina HAMLETAS ir GILDENSTERNAS su palydovais 
KARALIUS. Na, Hamletai, sakyk, kur Polonijus? 
HAMLETAS. Vakarieniauja. 
KARALIUS. Vakarieniauja? Kur? 
HAMLETAS. Ne ten, kur jis valgo, bet kur jis pats yra 
valgomas. Politikuojančių kirminų susirinkimas jame  
posėdžiauja44. Valgio reikaluose kirminas yra vieninte- 
lis jūsų imperatorius. Mes penime visokius sutvėri- 
mus, kad jie mus penėtų, bet patys tunkame kirmi- 
nams. Riebus karalius ir liesas elgeta – du patiekalai 
tam pačiam stalui. Tokis yra galas! 
KARALIUS. Deja, deja!  
HAMLETAS. Žmogus gali žvejoti kirminu, kuris maiti-  
nosi karaliaus mėsa, ir valgyti žuvį, nusipenėjusią tuo 
kirminu. 
KARALIUS. Ką tu nori tuo pasakyti? 
HAMLETAS. Nieko; tiktai parodyti, kaip gali tekti ka- 
raliui keliauti elgetos viduriais. 
KARALIUS. Kur Polonijus?  
HAMLETAS. Danguj; nusiųskite ką nors pasižiūrėti. Jei- 
gu pasiuntinys jo ten nerastų, ieškokite kitur jūs pats. 
Bet tikrai, jei per šį mėnesį nebūsit radę, užuosit lip- 
44 Politikuojančių kirminų susirinkimas jame posėdžiauja. – Ironiškai kalbėdamas apie paslėptą nužudytą Polonijų, 
Hamletas publikai kėlė ir politinių asociacijų. Angliškai worm (kirminas) ir Worms (Vormsas, miestas) tariami vienodai. 
Vormse 1521 m. įvyko bažnyčios ir politikų susirinkimas, kuriame buvo pasmerktas Liuteris ir jo skelbiamos 
reformacijos šalininkai. Hamletas – Vitenbergo universiteto studentas, tad jo lūpose toks pašmaikštavimas yra 
natūralus. 
damas prieangio laiptais. 
KARALIUS kai kuriems palydovams. Nueikite ten paieškoti. 
HAMLETAS. Palauks, kol ateisit.  
Palydovai išeina 
KARALIUS. Tas veiksmas, Hamletai, – ir vien tik tavo 
Saugumui (Mes juo rūpinamės tiek, 
Kiek ir apgailim tavo kaltę) – verčia 
Galvotrūkčiais išsiųst tave. Tad ruoškis,  
Nes vėjas palankus; draugai ir laivas 
Į Angliją keliauti pasirengę. 
HAMLETAS. Į Angliją? 
KARALIUS.                      
HAMLETAS.                                                        
 Taip, Hamletai. 
KARALIUS. O taip, jei tik žinotum Mūsų tikslą.  
Gerai. 
HAMLETAS. Aš regiu kerubiną, kuris jį mato. Na, tai į 
Angliją! Sudie, brangioji motin! 
KARALIUS. Tavo mylintis tėvas, Hamletai. 
HAMLETAS. Mano motina! Tėvas ir motina – vyras ir 
žmona. Vyras ir žmona – vienas kūnas, taigi – mano 
motina! Na, tai į Angliją!  
Išeina 
KARALIUS. Įkandin sekit; ir tuoj pat į laivą.  
Kad jo jau šiąnakt šičia nebebūtų! 
Greičiau! Ir visa jau užantspauduota, 
Kas liečia reikalą. Prašau skubėti. 
ROZENKRANCAS ir GILDENSTERNAS išeina 
Ir tujen, Angle, jeigu mano meilė 
Tau rūpi, – o prie to turėtų skatint 
Jėga, – kol randas tebėra raudonas 
Žaizdos, kurią paliko Dano kardas, 
Kol dar tebegerbi, nors ir iš baimės, 
Manau, nebūsi abejingas Mūsų 
Valdingam norui – laiškuose – tuojau 
Nudėti Hamletą. Prašau, išpildyk! 
Jis mano kraujuje kaip karštis siaučia, – 
Pagydyk! Kol jo neištiks mirtis, 
Tol jokio džiaugsmo nepatirs širdis!  
Išeina. 
IV SCENA 
Lyguma Danijoje. 
Įeina FORTINBRAS, Kapitonas ir kareiviai žygio tvarka 
FORTINBRAS. Pasveikink, kapitone, nuo manęs 
Karalių Danijos. Kartu primink 
Ir pažadą jo leisti pražygiuoti 
Per jo žemes. Kur susitikt – žinai.  
Ir jeigu Jo Didybė panorėtų 
Matyti mus, pranešk, jog mes mielai 
Atvyktumėm pas jį. 
KAPITONAS.                         
 Klausau, Šviesybe. 
FORTINBRAS. Žygiuoki pamažu pirmyn. 
Visi, išskyrus Kapitoną, išeina. Įeina HAMLETAS, ROZENKRANCAS, GILDENSTERNAS ir kiti 
HAMLETAS. Kieno tos jėgos?  
KAPITONAS. Norvego, Pone. 
HAMLETAS. Kokia jų paskirtis? 
KAPITONAS. Tam tikras Lenkų žemės plotas. 
HAMLETAS. O kas joms vadovauja? 
KAPITONAS. Norvego senojo sūnėnas, Pone.  
HAMLETAS. Ar jos prieš visą Lenkiją žygiuoja, 
Ar tik prieš pasienio žemes? 
KAPITONAS. Teisingai ir be jokių priedų kalbant, 
Tai tik visai mažytis žemės lopas: 
Tik vardas, ir visai jokios naudos. 
Aš už penkis dukatus nesiimčiau  
Jos dirbti – už penkis! Daugiau už ją 
Nei Lenkui, nei Norvegui nieks neduotų. 
HAMLETAS. Jei taip, tai Lenkas jos negins. 
KAPITONAS. Jo įgula jau ten. 
HAMLETAS. Du tūkstančiai karių ir dešimtkart tiek  
Dukatų neišspręs šio menko ginčo. 
Tai turto ir taikos votis, kuri 
Pratrūksta viduje, ir nieks nežino, 
Kuo numirė žmogus. Dėkoju, Pone!  
KAPITONAS. Te Dievas saugo jus! 
Išeina 
ROZENKRANCAS.                                   
Gal eisim, Prince?  
HAMLETAS. Jūs eikite pirmi; aš prisivysiu. 
Visi, išskyrus HAMLETĄ, išeina 
Taip viskas kalba prieš tingumą mano 
Ir siundo kerštui. Kas gi tad žmogus,  
Jei jo gyvenimo aukščiausias gėris – 
Tik ėdalas ir miegas? Gyvulys! 
Tik tiek! Tasai, kurs suteikė mums galią 
Įžvelgti ateitin ir praeitin, 
Tą dieviškąjį protą, – davė juos ne tam, 
Kad supelytų. Taip ir nežinau –  
Ar gyvuliška užmarštis, ar noras 
Ištirti veiksmo pasėkas smulkiausias 
(Mintis, kurioj juk trys ketvirčiai baimės 
Ir vienas išminties) gyventi verčia 
Tik žodžiais, jog atkeršyti turiu, 
Nors man netrūksta pagrindo ar noro,  
Nei priemonių atlikt, nei pavyzdžių. 
Antai, žiūrėk, ta armija: jos vadas, 
Švelnus ir lieknas princas; jo dvasia, 
Kilnios dievų garbėtroškos pritvinkus, 
Su panieka lemties nežinomybei 
Mirties pavojun stato visa, kas  
Trapu, praeinama, – tik dėl beverčio 
Kiaušinio lukšto! Būti dideliam – 
Nereiškia be prasmės ir tikslo siausti, 
Bet narsiai kautis, savo garbę ginant, 
Kad ir dėl šiaudo! Bet ką aš darau,  
Nors mano tėvas žiauriai nužudytas  
Ir motina išniekinta; nors kraujas 
Ir protas kelia maištą? Aš tik snaudžiu, 
Kai, mano gėdai, tūkstančiai karių 
Į mirtį eina vien tik dėl garbės, 
Dėl įgeidžio; ir atsiguls į duobę 
Taip, kaip į lovą, ir kovos dėl sklypo, 
Kuriam nei mūšiui nepakanka vietos, 
Nei žuvusių kapams. Tad jau nuo šiandien 
Gyvensiu vien tik kruvinu kerštu, 
O jeigu ne, tai viską užmirštu!  
Išeina. 
V SCENA 
Kambarys pilyje. 
Įeina KARALIENĖ, HORATIO ir Bajoras 
KARALIENĖ. Su ja kalbėtis aš nenoriu. 
BAJORAS. Ji spiriasi; pakrikusi visai; 
Reikėtų ją užjausti. 
KARALIENĖ.                      
  Ko jai reikia?  
BAJORAS. Ji nuolat kalba apie savo tėvą: 
Pažįstanti klastas pasaulio šio! 
Ir dūsauja, ir mušasi krūtinėn, 
Dėl šiaudo susierzinus pašoka. 
Jos žodžiai – be aiškios prasmės, tačiau 
Ir taip jinai klausytoją priverčia 
Atkreipti dėmesį, ir mintyse 
Jis stengiasi suvokti prasmę. Kartais  
Jos mirksny, geste blyksteli mintis, 
Nors ir neaiški, bet labai liūdna. 
HORATIO. Tikrai, reikėtų pakalbėt su ja; 
Pikta valia pradės įtarinėti. 
KARALIENĖ. Tegu įeina.  
Bajoras išeina 
Į šalį. Liguistai sielai varžtuos nuodėmės 
Kiekvienas žaislas kupinas grėsmės: 
Ji, kaltę slėpdama, tol nenurimsta, 
Kol iškastoj kitiems duobėj nugrimzta!  
Grįžta Bajoras su OFELIJA 
OFELIJA. Kur yra gražioji Danijos Didybė? 
KARALIENĖ. Na ką, Ofelija? 
OFELIJA (dainuoja). Kaip atskirsiu tavo meilę 
 Vieną iš minios? 
  Iš tos kriauklės prie kepurės, 
 Kurpių ir lazdos. 
KARALIENĖ. Ką gi reiškia ta daina, mieloji? 
OFELIJA. Jūs sakote? Ne, prašau įsidėmėti. 
(Dainuoja)        Ponia, mirė jis ir niekad 
                               Nepareis namo. 
                        Prie galvos – žalia velėna, 
                               Po kojom – akmuo. 
U-a! 
KARALIENĖ. Ne! Bet Ofelija... 
OFELIJA. Prašau įsidėmėti. 
(Dainuoja)        Marškiniai – balti kaip sniegas 
Įeina KARALIUS 
KARALIENĖ. Deja, tik pažiūrėkit, Pone!  
OFELIJA (dainuoja).     Su gėlėm dailiom. 
                        Neverkė prie kapo niekas 
                             Ašarom gailiom. 
KARALIUS. Kaip laikotės, gražioji dama?  
OFELIJA. Gerai, tepadeda jums Dievas. Sako, pelėda 
buvusi kepėjo duktė.45 Viešpatie, mes žinome, kas esam, 
bet nežinome, kuo galim tapti. Tebūna Dievas jūsų 
svečias! 
KARALIUS. Ji vis galvoja apie savo tėvą. 
OFELIJA. Prašau, nė žodžio apie tai. Bet jei jus klaustų,  
šitaip atsakykit: 
(Dainuoja)       Rytoj, per Šventą Valentiną, 
                             Kai tik išauš diena, 
                        Aš, tavo nuotaka, prie lango 
                             Stovėsiu laukdama. 
 
                        Vos tik nubudo, tuoj sujudo  
                             Bernelis mano tas: 
                        Vidun įleido, bet paleido 
                             Išmindžiojęs rūtas. 
KARALIUS. Miela Ofelija! 
OFELIJA. Tikrai, be jokių priesaikų, užbaigsim šitaip: 
(Dainuoja)        O Jėzus ir Pana Švenčiausia!  
                             Bernai tie nelemti, 
              Jei tik pripuola, tai ir puola – 
                    Jie visuomet kalti. 
 
              Kol nevoliojai, tol viliojai 
                    Vedybom, šelmi tu!  
O jis atsako: 
              Jei tebebūtum dar su rūtom, –  
                   Dabar – jau per vėlu. 
KARALIUS. Ar seniai ji tokia? 
OFELIJA. Tikiuosi, kad viskas bus gerai. Turime būti 
kantrūs. Bet aš galiu vien tik verkti, pagalvojus, jog 
paguldys jį šaltoje žemėje. Mano brolis sužinos apie  
tai; tad ačiū už gerą patarimą. – Ei, mano karietą! – 
																																																								
45 Sako, pelėda buvusi kepėjo duktė. – Pasakojimas apie kepėjo dukterį, kuri išbarė motiną, kam toji davė Kristui 
duonos, ir todėl pavirto pelėda. 
Labanakt, Ponios! Labanakt, mielos Ponios! Laba- 
nakt! Labanakt! 
Išeina 
KARALIUS. Pasekit ją ir saugokit, prašau!  
HORATIO išeina 
Tai sielvarto gilaus nuodai: jie trykšta 
Iš tėvo gedulo, Getrūda! Bėdos 
Nelanko kaip šnipai pavieniui, – 
Pulkais! Pradžioj – jos tėvas, o po to –  
Sūnus jūsiškis, elgesiu šiurkščiu 
Užsitarnavęs tremtį; štai dabar 
Jau net ir dėl Polonijaus mirties 
Girdai nešvarūs užkrėtė žmonių 
Mintis ir šnabždesius: juk buvo paika 
Jį taip slaptai ir paskubom užkasti;  
Ofelija – netekusi savęs 
Ir proto, o be jo mes – gyvuliai, 
Pamėklės; ir galop grėsmė didžiausia – 
Iš Prancūzijos grįžęs čia slaptai 
Jos brolis, pasimetęs ir apstulbęs. 
Pikti liežuviai teršia jam ausis  
Gandų maru apie jo tėvo mirtį;  
Pritrūkę medžiagos kalboms, jie šmeižia 
Ir Mus. Ne kartą, o miela Gertrūda, 
Tarytum mirtį sėjantis pabūklas, 
Pataiko jie ir man! 
Už scenos triukšmas 
KARALIENĖ.                   
Įeina kitas Bajoras 
   Koks triukšmas čia dabar?  
KARALIUS. Šveicarai! Ei! Tesaugo jie duris! 
Na, kas ten daros? 
BAJORAS.                            
Gelbėkitės, Pone!  
Nė okeanas, išsiveržęs per kraštus, 
Greičiau neryja lygumų pakrantės, 
Kaip maištui vadovaujantis Laertas 
Niokoja jūsų dvariškius. Minia 
Jį viešpačiu vadina, lyg pasaulis 
Teprasidėtų tik dabar. Paneigę 
Senovės papročius visus, jie šaukia: 
„Mes renkame karaliumi Laertą!“, 
Patvirtindami šiuos žodžius riksmu, 
Kepurėmis ir rankų plojimu: 
„Laertą mums! Laertas bus karalius!“  
KARALIENĖ. Kaip džiūgauja, nors pėdsakai klaidingi! 
Ne ta kryptim, klastingi danų šunes! 
Už scenos triukšmas 
KARALIUS. Duris išlaužė.  
Įeina ginkluotas LAERTAS; danai iš paskos 
LAERTAS. Kur tas karalius? – Likite lauke.  
DANAI. Ne, eikime ir mes. 
Prašau, palikit! 
LAERTAS.                                   
DANAI. Gerai, tegu. 
Pasitraukia už durų 
LAERTAS.                       
Dėkoju, Ponai, jums!  
Tik saugokit duris! – Grąžink man tėvą, 
Karaliau nešvankus! 
KARALIENĖ.                           
Nurimk, Laertai. 
LAERTAS. Ramus, nors ir tik vienas kraujo lašas 
Man šauktų: išgama! ir tėvą plūstų 
Raguočium; motinos skaisčioj kaktoj  
Įspaustų kekšės žymę. 
KARALIUS.                                  
 Bet, Laertai, 
Kodėl tavasis maištas toks besaikis? – 
Tegu, Gertrūda. Nebijok dėl Mūsų: 
Karalių saugo tokis dieviškumas, 
Jog išdavystė, vos išvydus, meta  
Savuosius siekimus. – Sakyk, Laertai, 
Kas taip įkaitino? – Gertrūda, leisk jam. – 
Kalbėk, žmogau! 
LAERTAS. Kur tėvas? 
KARALIUS.                    
KARALIENĖ.                                
 Miręs. 
Bet ne nuo jo rankos.  
KARALIUS. Teklausia, kiek tik nori. 
LAERTAS. Tad kaip jis mirė? Nieks nebeapmulkins! 
Klusnumo priesaikas visas tegriebia 
Juodžiausias nelabasis! Tepraryja 
Išganymą ir sąžinę bedugnė! 
Ir kas man pragaras! Ir šis, ir kitas  
Pasaulis man – niekai. Kas bus – tas bus, –  
Atkeršysiu už tėvą! 
KARALIUS.                          
 Kas neleis? 
LAERTAS. O, nieks pasauly, jei tik aš norėsiu! 
Ir mano priemonės, nors ir negausios, 
Toli pasieks. 
KARALIUS.           
  Laertai mano mielas,  
Tu nori sužinoti tiesą, bet 
Ar kerštas verčia ir draugus, ir priešus, 
Laimėtojus ir pralaimėtojus – visus 
Ant tos pačios statyti kortos? 
LAERTAS. Tik priešus. 
KARALIUS.                       
Norit sužinot, kas jie?  
LAERTAS. Aš jo draugus tarytum pelikanas 
Gyvybę paaukodamas maitinčiau 
Širdies krauju46. 
KARALIUS.                    
Dabar tai tu kalbi 
Kaip mylintis sūnus ir kaip bajoras. 
Žinok: nekaltas aš dėl jo mirties  
46 ...tarytum pelikanas / Gyvybę paaukodamas maitinčiau / Širdies krauju. – Buvo manoma, kad pelikanas jauniklius 
maitinąs savo paties krauju ir mėsa, draskydamas sau krūtinę. 
Ir man tikrai skaudus jo netekimas. 
Taip, kaip dienos šviesa akims, tuojau 
Bus viskas aišku tau. 
DANAI už scenos. Įleiskit ją. 
LAERTAS. Kas ten per triukšmas, ei?  
Grįžta OFELIJA 
O karšti, išdžiovink man smegenis! 
Ir ašaros, septyneriopai sūrios, 
Išėskit man akis! Nuo keršto svorio 
Svarstyklės lūš! O rože gegužės! 
Ofelija brangi, miela mergaite!  
Dangau, argi jaunos mergaitės protas  
Toks pat mirtingas kaip gyvybė senio? 
Ir nuostabi ta meilės prigimtis: 
Netekus mylimo, ji atiduoda 
Brangiausią savo dalį jam. 
OFELIJA (dainuoja). Nepridengtą jį nešė į kapus – 
                             Ei tuto lylio lioj. 
Į duobą krito ašarų lietus – 
                             Lik sveikas, mano balandėli! 
LAERTAS. Tu ir protinga, keršto šaukdama, 
Manęs taip nepaveiktum! 
OFELIJA (dainuoja). Dainuokite jūs – tenai, o tenai, 
                             Ir šaukite jį – o tenai. 
Bet kaip tas priedainis tinka! Apgavikas ūkvedys pa- 
vogė šeimininko dukterį. 
LAERTAS. Tie svaičiojimai daug ką sako. 
OFELIJA. Štai rozmarinas – atminimams. Neužmiršk 
manęs, prašau, o mylimasis. O čia štai našlaitėlės: jos – 
svajonėms.  
LAERTAS. Net beprotybei atminimai su svajonėm 
tinka! 
OFELIJA. Čionai jums pankuolė ir sinavadas; čia jums 
rūta; o šitos man. Mes jas galėtumėm vadint palai- 
mintom sekmadienio žolelėm. O! Savo rūtas jūs ki- 
taip turėtumėt nešioti. Čia dar saulutė. Aš jums no-  
rėjau dovanoti žibuoklių, bet visos jos nuvyto, tėvui 
mirus. Sako, jis gerai pabaigęs... 
(Dainuoja) Nes Robinas man visas džiaugsmas. 
LAERTAS. Ji viską – sielvartą, aistras, mintis, 
Net pragarą – vilionėmis paverčia!  
OFELIJA (dainuoja). Ir niekad nebegrįš?  
                         Ir niekad nebegrįš? 
                             Ne, jau amžinai – 
                             Eik ir tu tenai – 
                         Jis niekad nebegrįš. 
 
                        Barzda – balta kaip sniegas,  
                        Linų spalvos galva. 
                             Jo nebėr ir nebus, 
  Neraudok. Tegu bus 
 Ši žemė jam lengva. 
Būk gailestingas, Dieve, jam ir kitoms krikščionių sie- 
loms. Tebūna Jisai su jumis!  
Išeina 
LAERTAS. Ar tu matai, o Dieve! 
KARALIUS. Laertai, leisk su tavimi dalintis 
Skausmu; neleisti būtų neteisinga. 
Eik ir sukviesk draugus išmintingiausius, – 
Te jie išklauso mus ir tenusprendžia.  
Jei ras, kad aš, tiesiog ar netiesiog, 
Pridėjau ranką – viskas: karūna, 
Gyvybė ir valstybė – viskas tavo, 
Kaip atpildas. Bet jeigu ne, tuomet 
Turėsi viską patikėti man, 
Ir šitaip, veikdami kartu, ieškosim  
Priimtino sprendimo tau. 
LAERTAS.                                          
Tebūna! 
Bet jo mirtis ir laidotuvės slaptos – 
Be kardo, be trofėjų ir be herbų, 
Be iškilmingų šermenų – dar šaukia  
Tarytum iš dangaus ir reikalauja  
Atsakymo. 
KARALIUS. Jį gausi, ir tada 
Te kirvis nusikaltėlį ištinka! 
Dabar – prašau su manimi. 
Išeina. 
VI SCENA 
Kitas kambarys pilyje. 
Įeina HORATIO su Tarnu 
HORATIO. Kas ten norėtų su manim kalbėtis? 
TARNAS. Jūrininkai, Pone. Jie sakosi turį jums laiškų. 
HORATIO. Tegu įeina. 
Tarnas išeina 
Iš kur kitur tatai galėtų būti,  
Jei ne iš Hamleto, aš nežinau. 
Įeina jūrininkai 
PIRMASIS JŪRININKAS. Telaimina jus Dievas, Pone! 
HORATIO. Telaimina Jisai ir jus. 
PIRMASIS JŪRININKAS. Ir laimins Pone, jeigu Jam pa-  
tiks. Čia jums laiškas, Pone, iš pasiuntinio, keliavusio 
į Angliją, jei tiktai jūs vadinatės Horatio, kaip man 
buvo pasakyta. 
HORATIO (skaito). Horatio, kai perskaitysi šį laišką, parūpink 
tiems vyrukams priėjimą prie karaliaus: jie turi jam laiškų.  
Dar nė antrajai kelionės dienai jūra nepasibaigus, mus ėmė 
vytis stipriai ginkluotas piratų laivas. Kadangi mūsiškis pa- 
sirodė nepakankamai greitas, teko pasikliauti narsumu. Susi- 
rėmimo metu aš užšokau ant jų laivo; tuo pačiu metu šisai 
pasitraukė nuo mūsiškio, ir taip aš vienas patekau į nelaisvę. 
Su manim jie elgėsi kaip gailestingi vagys, ir jie žinojo, ką 
daro: dabar turiu jiems atsilyginti. Pasirūpink, kad karalius 
gautų jam siunčiamus mano laiškus, o pats skubėk pas mane, 
lyg bėgdamas nuo mirties. Turiu tau pasakyti į ausį keletą 
žodžių: jie tave apkurtins, bet vis tiek bus dar per lengvi da- 
lyko svoriui išsakyti. Šie malonūs vyrukai parodys tau kelią 
pas mane. Rozenkrancas ir Gildensternas tebėra pakeliui į 
Angliją. Apie juos turiu tau daug ką pasakyti. Lik sveikas! 
Tasai, kurį žinai tavuoju esant, 
Hamletas. 
Eime, įteiksite karaliui laiškus, 
Tik greitai, kad galėtumėt nuvesti 
Pas tą, kurs atsiuntė čia jus.  
Išeina. 
VII SCENA 
Kitas kambarys pilyje. 
Įeina KARALIUS ir LAERTAS 
KARALIUS. Dabar štai tavo sąžinė turėtų 
Mane išteisint ir laikyt širdy 
Kaip draugą, nes girdėjai, kad tasai, 
Kuris nužudė kilnų tavo tėvą,  
Norėjo ir mane. 
LAERTAS.                      
Atrodo, taip;  
Tačiau kodėl nepersekiojot jūs 
Tokių tikrai sunkių nusikaltimų, 
Kuomet saugumas, išmintis ir kitkas 
Turėjo skatint. 
KARALIUS.                
 Dėl dviejų dalykų.  
Gal jums jie ir atrodys per menki, 
Bet man abu jie svarbūs. Karalienė, 
Jo motina, gyvena vien jo žvilgsniais, 
O man – gerai tai ar blogai – vis tiek – 
Jinai taip artima dvasia ir kūnu, 
Jog aš, kaip ta žvaigždė, tik jos traukos  
Rate sukuos. Kita gi priežastis, kodėl 
Nepasiduodu viešumos sprendimui, – 
Žmonių atsidavimas jam: minia, 
Visas jo ydas meilėje panėrus, 
Kaip medį akmeniu versmė, ir pančius 
Paverstų puošmena. O mano strėlės,  
Per lengvos atsispirti tokiam vėjui, 
Atgal sugrįžtų, taikinio nesiekę, 
Į mano lanką. 
LAERTAS. Ir taip aš tėvo netekau. Sesuo 
Iš proto išvesta: ji tobulybe – 
Jei girtina, ko jau nebėr, – stovėjo  
Viršūnėj amžiaus, tarsi klausdama, 
Kas jai prilygs? Atkeršysiu už ją! 
KARALIUS. Nedrumsk dėl to sau miego. Negalvok, 
Jog Mes iš tokio molio nukrėsti, 
Kad leistumėm tampyti už barzdos, 
Laikydami tai pramoga. Netrukus  
Šį tą išgirsi. Taip, Mes tavo tėvą 
Mylėjome, bet ir save. Tikiuosi... 
Įeina Pasiuntinys su laiškais 
Yra kas naujo? 
PASIUNTINYS. Hamleto laiškai. 
Štai jums, o čia štai kitas – karalienei.  
KARALIUS. Iš Hamleto? Kas atnešė juos čia? 
PASIUNTINYS. Jūreiviai, Pone; aš jų nemačiau; 
Gavau iš Klaudijaus, o jis – iš to, 
Kurs atnešė. 
KARALIUS. Pasiklausyk, Laertai. – 
Paliki mus.  
Pasiuntinys išeina 
Galingiausioji Aukštybe! Teikitės žinoti, jog esu išmestas 
nuogas Jūsų karalystėje. Rytoj prašysiu leidimo atsistoti 
Jūsų Karališkoje Akivaizdoje, kad, maldaudamas atleidimo, 
galėčiau apsakyti savo staigaus ir keisto sugrįžimo prie- 
žastis. 
Hamletas. 
Bet ką tai reikštų? Kur visi kiti? 
Ar grįžo? Gal čia tik kokia klasta? 
LAERTAS. Pažįstat raštą? 
KARALIUS.                            
Taip, tai jo. Štai „nuogas“, 
O prieraše, štai čia, jis sako „vienas“.  
Ką man patarsit? 
LAERTAS. Ir man neaišku. Bet tegu jis grįžta! 
Atsigaivins paliegusi širdis, 
Nes aš galėsiu sviesti jam į veidą: 
„Tai taip tu padarei!“ 
KARALIUS.                               
Jei taip, Laertai, –  
Bet kaip kitaip ir begalėtų būti? –  
Aš vadovausiu jums. 
LAERTAS.                                 
Gerai, Valdove, 
Jei tik nevadovausite į taiką. 
KARALIUS. Į taiką jumyse. Kuomet sugrįš, 
Jei nežadės vėl leistis į kelionę, 
Aš jį – ir tai jau mano suplanuota –  
Gudriai įtrauksiu į tam tikrą veiksmą, 
Kurio eigoj jis neišvengs lemties, 
Bet taip, jog nė menkiausias kaltės vėjas 
Nepūstels: net jo motina laikys 
Tatai nelaime. 
LAERTAS.                 
 Atsiduosiu jums,  
Ir tuo mieliau, jei teiksitės mane 
Naudoti įrankiu. 
KARALIUS.                     
 Tatai Mums tinka. 
Dar jums kelionėse tebesant, čia 
Daug buvo kalbama, ir tai jam girdint, 
Koks jūs puikus vienoj srity, ir tas  
Jame sukėlė daug daugiau pavydo 
Nei visa kita, nors – aš taip manau – 
Tai menkniekis. 
LAERTAS.                       
Kokia gi ta sritis? 
KARALIUS. Tik kaspinas jaunam prie skrybėlės, 
Tačiau naudingas; nes šviesus ir lengvas  
Drabužis tinka ne mažiau jauniesiems 
Kaip orūs sabalo apsiaustai seniams, 
Pabrėžiantys sveikatą bei rimtumą. 
Taip gal prieš porą mėnesių čia lankės 
Normandijos bajoras. Prancūzus 
Žinau, nes kariavau su jais: ant žirgo  
Tikrai jie puikūs; bet šisai narsuolis –  
Tai magas, iš tiesų: su savo žirgu 
Jis darė tiesiai stebuklus, lyg būtų 
Su juo suaugęs savo prigimtim. 
Jisai prašoko visa, ką galėčiau 
Išrasti mintyse. 
LAERTAS.                     
KARALIUS. Normanas. 
Normanas, sakot?  
LAERTAS. Dievaž, juk tai Lamondas! 
KARALIUS.                                                     
LAERTAS. Aš jį gerai pažįstu, – tikras perlas 
Ir pažiba visos tautos. 
KARALIUS. Tai jis ir pasakojo apie jus,  
Iškeldamas nepaprastą gabumą 
Fechtuotei, ypatingai rapyrà. 
„Tai būtų reginys, – kalbėjo jis, – 
Jei jam kas nors pajėgtų atsispirti!“, 
Prisiekdamas, jog nieks iš jo tautos 
Neturįs nei tokios akies, nei rankos,  
Kad jam prilygtų. Na, ir štai dėl to 
Taip Hamletą užnuodijo pavydas, 
Jog jis gyveno vien tik troškimu, 
Kad grįžtumėt su juo pasifechtuoti. 
Dabar iš to... 
LAERTAS.                 
 Ir kas iš to, Valdove?  
Taip, tas pats! 
KARALIUS. Laertai, ar brangus jums buvo tėvas? 
O gal jūs, kaip tas gedulo paveikslas, 
Tik veidas be širdies. 
LAERTAS.                                
 Kodėl jūs klausiat? 
KARALIUS. Ne, ne dėl to, kad aš tikrai manyčiau, 
Jog jūs stokojot meilės savo tėvui,  
Bet kad jinai, kaip laiko kūrinys,  
Laike praranda kibirkštis ir liepsną. 
Net meilės liepsnoje yra dagtis, 
Kuri gesina ją, ir jokis gėris 
Nelieka amžinai toks pat; nes gėris, 
Pasiekęs pilnį, miršta nuo gausos. 
Norėdami ką veikti, turim veikti  
Tada, kai norim, nes tas norim kinta, 
Išvirsdamas delsimais ir silpnybėm, 
Gausiom kaip įvykiai, balsai ir rankos, 
O turim tampa atsidūsimu, 
Kuris kartu palengvina ir kenkia. 
Bet prie žaizdos! Rytoj jis grįš. Tad kuo jūs  
Įrodysit, kad ne vien žodžiais esat 
Sūnus? 
LAERTAS. Bažnyčioj perpjausiu jam gerklę! 
KARALIUS. Nėra šventovių žmogžudžiui, kaip kerštui 
Nėra ribų. Ir tai tiesa. Bet jums 
Geriausia būtų pasilikt namie.  
Parvykęs Hamletas tuoj sužinos 
Jus grįžus. Mes ką nors nusiųsim 
Pas jį prancūzų teikiamo jums garso 
Iškelti, nulakavus dvigubai. 
Po to suvesim jus ir padarysim 
Lažybas. Būdamas kilnios širdies,  
Neįtarus ir lengvapėdis, aišku, 
Netikrins špagų, tad bus nesunku 
Paimti aštrią ir smūgiu klastingu 
Atkeršyti už tėvą. 
LAERTAS.                          
Taip ir bus; 
Šiam tikslui aš ištepsiu savo kardą 
Nuodingu tepalu, kurį pirkau  
lš vieno valkatos. Jis toks galingas, 
Jog tik suvilgyk ašmenis jame, 
Ir nieks: nei trauklapiai reti, nei žolės, 
Kurios tik turi gydomos jėgos, 
Negelbės įdrėkstam. Aš juo ištepsiu 
Rapyros smaigalį ir, jei paliesiu,  
Mirtis ištiks. 
KARALIUS.            
 Galvokime toliau; 
Pasverkim, kiek mums priemonės ir laikas 
Yra palankūs. Jei nepasisektų 
Ar išsiduotumėm nevikrumu, 
Geriau nevykdyti. Todėl šį planą 
Turėtų remti kitas, kurs, šiam žlugus, 
Laikytų viską. Leiskit pagalvoti! 
Mes iškilmingai statome už jus... 
Taip! Jau turiu! 
Kai būsit jau įkaitę ir ištroškę, 
Jūs kirsite kaip galima stipriau,  
Kad jis prašytų gerti. Aš paruošiu 
Jam taurę, iš kurios (jei jis kaip nors 
Išvengtų jūsų smūgio) jam pakaks 
Tik siurbtelėti. – Ei, kas ten per triukšmas? 
Įeina KARALIENĖ 
Na kas, mieloji karaliene?  
KARALIENĖ. Kaip greit nelaimė vejasi nelaimę! 
Jūsų sesuo nuskendo, o Laertai! 
LAERTAS. Nuskendo? Kur? 
KARALIENĖ. Yra palinkęs virš upokšnio gluosnis, 
Srovėj atspindintis blyškius lapus.  
Atėjusi ten su keistais vainikais  
Iš dilgėlių, saulučių ir vėdrynų, 
Iš orchidėjų – tų, kurias grubus 
Piemuo vadina daug šiurkščiau, kurioms 
Mergaitės skaisčios ir nekaltos duoda 
Numirėlio pirštelių vardą, – siekė 
Ant svyrančios šakelės užkabinti  
Gėlių pynes ir, stiebui pavydžiam 
Nulūžus, krito su žolių trofėjais 
Į verkiantį upokšnį. Jos suknelė 
Tarsi undinę laikė virš vandens, 
O ji, nė nesuvokdama, kas laukia, 
Lyg savo elemente pasijutus,  
Dainavo nuotrupas senų dainų. 
Bet neilgai, tik kol sušlapę rūbai 
Nutraukė vargšę iš skaidrios dainos 
Į mirtį dumbliną. 
LAERTAS.                       
KARALIENĖ. Nuskendo.  
 Tai ji nuskendo? 
LAERTAS. Per daug turi vandens, Ofelija! 
Neliesiu ašarų. Deja, gamta 
Tebesilaiko įpročių, nors gėda 
Kažką sakytų. Bet išverkus jas, 
Išeis ir moteris iš mano dvasios. 
Sudie, Valdove! Mano žodžių liepsną 
Kvailystė užgesino. 
Išeina 
KARALIUS.                           
 Greitai einam. 
Tiek buvo vargo, kol nusiramino! 
Bijau, kad vėl iš naujo nepradėtų. 
Tad sekim jį, Gertrūda.  
Išeina. 
V VEIKSMAS 
I SCENA 
Kapinės. 
Įeina du kaimiečiai su kastuvais etc. 
PIRMASIS KAIMIETIS. Ar gali būti krikščioniškai laido- 
jama ta, kuri savo noru išganymo ieško? 
ANTRASIS KAIMIETIS. Sakau, kad gali; todėl greičiau  
kask jai duobę. Tardytojas ištyrė jos bylą ir leido krikš- 
čioniškai laidoti. 
PIRMASIS KAIMIETIS. Kaip tai gali būti? Ji gi ne savo 
gyvybę gindama nusiskandino. 
ANTRASIS KAIMIETIS. Taip jau yra.  
PIRMASIS KAIMIETIS. Tatai turėjo atsitikti se offendendo47; 
kitaip negali būti. Viskas glūdi štai šičia: jei aš sąmo- 
ningai nusiskandinu, tatai parodo veiksmą. O veiks- 
mas turi tris šakas: veikimą, darymą ir atlikimą; ergo48, 
jinai nusiskandino sąmoningai. 
ANTRASIS KAIMIETIS. Betgi klausyk, bičiuli Kastuvėne... 
PIRMASIS KAIMIETIS. Pala! Žiūrėk: čionai – vanduo; o  
čia – žmogus; gerai. Jei žmogus eina prie šio vandens 
ir nusiskandina, tai reiškia, nori jis ar nenori, eina – 
įsidėmėk. Bet jeigu vanduo ateina pas jį ir nuskandina, 
tuomet jau ne jis pats nusiskandino. Ergo, tasai, kurs 
nėra kaltas dėl savo mirties, gyvenimo netrumpina. 
ANTRASIS KAIMIETIS. Bet ar tai įstatymas?  
PIRMASIS KAIMIETIS. Kaipgi; teismo tardytojo įstatymas. 
ANTRASIS KAIMIETIS. Nori išgirsti tiesą? Jei nebūtų ba- 
joriškos kilmės, niekas jos krikščioniškai nelaidotų. 
PIRMASIS KAIMIETIS. Taip, tu pasakei. Ir tuo labiau gaila, 
kad šiame pasaulyje didieji turi daugiau ūpo kartis ar- 
ba skandintis negu paprasti krikščionys. Na, duok šen  
mano kastuvą! Nėra senesnių bajorų už duobkasius, 
sodininkus ir grioviakasius. Jie tęsia Adomo profesiją. 
ANTRASIS KAIMIETIS. Argi jis buvo bajoras? 
PIRMASIS KAIMIETIS. Jis buvo pirmas žmogus su herbu. 
ANTRASIS KAIMIETIS. Kadgi jis jokio herbo neturėjo. 
PIRMASIS KAIMIETIS. Ką? Ar tu pagonis? Kaip tu Šventą 
Raštą supranti? Šventam Rašte pasakyta: Adomas ka- 
sė. Kaip jis būtų galėjęs kasti be herbo? Aš tau duosiu 
dar vieną klausimą. Ir jei kaip reikiant neatsakysi, tuo- 
met prisipažink pats, jog... 
ANTRASIS KAIMIETIS. Klausk. 
PIRMASIS KAIMIETIS. Kas stato tvirčiau už mūrininką,  
laivų statytoją ir dailidę? 
ANTRASIS KAIMIETIS. Kartuvių statytojas; jo pastatas 
pergyvena tūkstantį įnamių! 
PIRMASIS KAIMIETIS. Tavo sąmojis man patinka, tikrai.  
Kartuvės gerai daro. Bet kaip gerai daro? Jos gerai daro  
tiems, kurie blogai daro. O tu blogai darai, sakydamas, 
jog kartuvės tvirčiau pastatytos negu bažnyčia. Ergo, 
kartuvės tau gera padarytų. Bet prie klausimo. Na! 
ANTRASIS KAIMIETIS. Kas stato tvirčiau už mūrininką, 
laivų statytoją ir dailidę? 
PIRMASIS KAIMIETIS. Taip; atsakyk ir išsikinkyk.  
ANTRASIS KAIMIETIS. Dabar galiu atsakyti, po šimts! 
PIRMASIS KAIMIETIS. Na! 
ANTRASIS KAIMIETIS. Prisiekiu mišiomis, nebežinau. 
47 ...se offendendo (lot.) – save puolant; duobkasys pasako vietoj įprastos teismo formulės se defendendo (ginantis). 
48 Ergo (lot.) tad, taigi. 
Scenos gilumoje pasirodo HAMLETAS ir HORATIO 
PIRMASIS KAIMIETIS. Nebelaužyk sau galvos dėl to;  
kvailo asilo rimbu nepagreitinsi. Bet jeigu kas tavęs 
netrukus to paties klaustų, atsakyk, kad duobkasys. Jo 
statyti namai laiko iki pasaulio pabaigos. O dabar 
nubėk pas Joganą49 ir atnešk man puskvortę karčiosios. 
(Antrasis kaimietis išeina. Pirmasis kasa ir dainuoja) 
Kai jaunas būdamas mylėjau, 
  Man buvo taip puiku, 
Jog vien tik džiaugtis tenorėjau 
 Prabėgančiu laiku. 
HAMLETAS. Argi tas vyrukas nejaučia savo amato, kad 
jis ir duobę kasdamas dainuoja?  
HORATIO. Įprotis išgujo nejaukumą. 
HAMLETAS. Taip jau yra; mažai dirbanti ranka visuo- 
met jautresnė. 
PIRMASIS KAIMIETIS (dainuoja). Bet amžius kaip vagis prislinkęs 
  Užklupo taip staiga,  
Ir šitaip nelauktai atėjo  
 Kelionės pabaiga. 
(Išmeta kaukolę) 
HAMLETAS. Toji kaukolė turėjo kitados liežuvį ir ga- 
lėjo dainuoti. Kaip tas niekšas trenkia ją į žemę – lyg tai 
būtų žandikaulis Kaino50, kuris įvykdė pirmąją žmog-  
žudystę. Galėjo tai būti galva kokio nors politikie- 
riaus, kuris dabar turi štai tam asilui nusilenkti, – 
tokio, kurs patį Dievą būtų apsukęs, ar ne? 
HORATIO. Galėjo taip būti, Prince. 
HAMLETAS. Arba dvariškio, kuris galėjo sakyti: „Labas 
rytas, malonus Prince! Kaip jums einasi, gerasis Prin-  
ce?“ O gal tai buvo ponas Toks-ir-toks, kurs gyrė pono 
Tokio-ir-tokio arklį, manydamas jį sau išprašyti, ar ne? 
HORATIO. Taip, Prince. 
HAMLETAS. Taip, taip! O dabar – Jo Šviesybės Kirmino 
malonėje, be apatinio žandikaulio, duobkasio perskel- 
ta makaule. Gražus pasikeitimas! Kad būtų įmanoma  
pamatyti, kaip tatai įvyksta! Argi tik tiek teatsiėjo tų 
kaulų išauginimas, kad jais dabar būtų žaidžiama 
rutulių vietoje? Manuosius gelia, apie tai pagalvojus. 
PIRMASIS KAIMIETIS (dainuoja). Kastuvas ir kaplys kaplelis, 
 Drobiniai marškiniai. 
Ir kapas molyje brolelis  
 Laukia manęs seniai. 
(Išmeta kitą kaukolę) 
HAMLETAS. Štai dar viena! Ir kodėl ji negalėjo būti kokio 
nors teisininko? Kur dabar sukti jo iškalbos vingiai ir 
49 ...nubėk pas Joganą... – Manoma, kad Šekspyras mini netoli „Gaublio“ teatro buvusią smuklę.  
50 ... žandikaulis Kaino...– Pirmosios žmogžudystės nužudymo įrankis. Buvo pasakojama, kad biblinis Kainas savo brolį 
Abelį užmušė asilo žandikauliu.  
įmantrios plonybės, jo bylos, nuosavybės ir apgaulingos  
išmonės? Kodėl jis dabar turi kęsti to grubaus niekšo  
purvino kastuvo smūgius per makaulę, nė nemany- 
damas kelti jam bylos užįžeidimą veiksmu? Hm! Savo 
laiku tasai vyrukas galėjo būti stambus žemės supirki- 
nėtojas su visokiais aktais, įkeitimais, užstatais, dvigu- 
bomis garantijomis ir išieškojimo teisėmis! Ar tai visų 
jo bylų galas ir išieškojimo teisių atgavimas – galų gale  
tegauti saują smulkios žemės savo puikiai smegeninei 
pripildyti? Ar galėtų dabar garantuoti jo žirantai, tegu 
ir dvigubi, daugiau žemės negu per dviejų sutarčių ilgį 
ir plotį? Net nuosavybės dokumentai – ir tie vargu 
tilptų šioje dėžutėje; o pačiam savininkui ar nereikia 
daugiau vietos, a?  
HORATIO. Nė per jotą, Prince. 
HAMLETAS. Ar ne iš avies kailio daro pergamentą? 
HORATIO. Taip, Prince. Bet ir iš veršio. 
HAMLETAS. Avys ir veršiai visi tie, kurie šitaip mano 
apsidrausti. Noriu su šiuo vyruku pasikalbėti. – Kie- 
no tas kapas, ei?  
PIRMASIS KAIMIETIS. Mano, Pone. 
(Dainuoja) Ir kapas molyje brolelis 
  Laukia manęs seniai. 
HAMLETAS. Tikrai, jis yra tavo, nes tu jame guli. 
PIRMASIS KAIMIETIS. Jūs negulite jame, todėl jisai ne 
jūsų. Kai dėl manęs, tai, nors dar neguliu jame, vis  
tiek jis yra mano. 
HAMLETAS. Tu meluoji jame, kad esi jame ir kad jis yra 
tavo. Jis yra mirusiems, ne gyviems; štai kodėl tu 
meluoji. 
PIRMASIS KAIMIETIS. Tai gyvas melas, Pone; nuo manęs 
jis grįš pas jus.  
HAMLETAS. Kokiam gi vyrui tu kasi šią duobę?  
PIRMASIS KAIMIETIS. Jokiam, Pone. 
HAMLETAS. Kokiai tad moteriai? 
PIRMASIS KAIMIETIS. Irgi jokiai. 
HAMLETAS. Tai ką gi čia laidos? 
PIRMASIS KAIMIETIS. Tą, kuri buvo moteris, Pone; bet 
dabar, Dieve duok jai dangų, ji yra mirusi.  
HAMLETAS. Bet koks tikslus tas niekšas! Su juo reikėtų 
kalbėtis pagal kompasą, kad nepasipjautumėm savo 
paties dviprasmybėmis. Dievaž, Horatio, jau bus treje- 
tas metų, kai aš pastebiu štai ką: laikai tiek išpruso, jog 
greitai kaimiečio kojos pirštas sieks dvariškio užkulnį, 
erzindamas šio nuospaudas. – Ar seniai duobkasiauji?  
PIRMASIS KAIMIETIS. Iš visų metų dienų aš pradėjau 
kaip tik tą dieną, kuomet paskutinis mūsų karalius nu- 
galėjo Fortinbrą. 
HAMLETAS. Prieš kiek laiko tai buvo? 
PIRMASIS KAIMIETIS. Nežinot? Kiekvienas kvailys ga- 
lėtų pasakyti. Tai buvo tą pačią dieną, kuomet jau-  
nasis Hamletas – tas, kur dabar pamišęs ir išsiųstas į 
Angliją, – gimė. 
HAMLETAS. Taip? Bet kodėl jį išsiuntė į Angliją? 
PIRMASIS KAIMIETIS. Todėl, kad pamišo. Ten turės at- 
gauti protą. O jei neatgaus – tiek čia tos bėdos! 
HAMLETAS. Kodėl?  
PIRMASIS KAIMIETIS. Niekas nė nepastebės: visi ten 
tiek pat pamišę, kiek ir jis. 
HAMLETAS. Kaip jis pamišo? 
PIRMASIS KAIMIETIS. Sakoma, labai keistai. 
HAMLETAS. Kaip tai keistai? 
PIRMASIS KAIMIETIS. Gi ėmė ir išėjo iš proto.  
HAMLETAS. Kodėl jis pamišo?  
PIRMASIS KAIMIETIS. Todėl, kad čia Danija. Aš čia jau 
trisdešimt metų51, jaunas ir vėliau suaugęs, duobkasiauju. 
HAMLETAS. Kiek laiko žmogus išguli žemėje nesupuvęs? 
PIRMASIS KAIMIETIS. Jeigu prieš mirtį nesugenda, kaip 
dažnas pašvinkęs šių laikų numirėlis, kurį vos spėji 
užkasti, jis jums ištvers kokį aštuonetą ar devynetą 
metų; odminys išlaikys devynerius metus. 
HAMLETAS. Kodėl ilgiau negu kiti? 
PIRMASIS KAIMIETIS. Todėl, Pone, kad tas amatas taip 
gerai išdirba jo paties odą, jog ši ilgokai nepraleidžia 
vandens; o vanduo, taip sakant, yra baisiausias to 
kekšiasūnio lavono pūdytojas. Štai čia kaukolė. Ji iš-  
gulėjo žemėje dvidešimt trejus metus. 
HAMLETAS. Kieno ji buvo? 
PIRMASIS KAIMIETIS. Pablūdusio kekšės vaiko buvo ji. 
Kieno jūs manote ji buvo? 
HAMLETAS. Nežinau. 
PIRMASIS KAIMIETIS. Tegu jį maras griebia, tą nevidoną 
pasiutėlį! Jis man kartą reinvynio bonką ant galvos 
išliejo. Ta kaukolė, Gerbiamasis, buvo Joriko, karaliaus 
juokdario. 
HAMLETAS. Šita? 
PIRMASIS KAIMIETIS. Kaip tik šita. 
HAMLETAS. Parodyk.  
Paima kaukolę 
Deja, vargšas Jorikas! Aš jį pažinojau, Horatio! Neišse- 
miamo sąmojo ir nuostabios fantazijos vyras! Jis tūks- 
tantį kartų mane ant savo kupros nešiojo. O dabar – 
kokį šiurpą mano vaizduotėje kelia! Net šleikštu daros  
gerklėje. Čia buvo tos lūpos, kurias aš nežinau kiek  
sykių bučiavau. Kur tavo pokštai, sąmojai ir dainos, tos 
žaibiškos išdaigos, sukeldavę triukšmingą juoką už 
stalų? Nebėr! Net savo paties grimasai pašiepti! Nebe- 
turi žiaunų? Nueik dabar į kilniosios Damos kambarį 
51 Aš čia jau trisdešimt metų... – Duobkasio žodžiai suteikia informacijos, kad Hamletui yra trisdešimt metų.  
ir pasakyk jai, kad, nors ir storiausiai nusidažytų, – vis 
tiek kada nors bus kaip tu. Ir prajukink ją šitaip! Ho-  
ratio, prašau, pasakyk man vieną dalyką. 
HORATIO. Kas gi tai būtų, Prince? 
HAMLETAS. Ar tu manai, kad ir Aleksandras žemėje 
šitaip atrodė? 
HORATIO. Lygiai taip. 
HAMLETAS. Ir taip dvokė? Fui!  
Padeda kaukolę ant žemės 
HORATIO. Lygiai taip, Prince. 
HAMLETAS. Štai koks žemas paskyrimas mums tenka, 
Horatio! Kodėl mes savo vaizduotėje negalėtumėm 
pasekti Aleksandro dulkių tol, kol patirtumėm, kad  
jomis statinės skylė užkimšta? 
HORATIO. Šitaip į viską žiūrėti reikštų per didelį smal- 
sumą. 
HAMLETAS. Visai ne! Tatai galima atlikti pakankamai 
kukliai, vien tik panašumu į tiesą tesivadovaujant. 
Kad ir taip: Aleksandras mirė; Aleksandras buvo palai-  
dotas; Aleksandras pavirto į dulkes; dulkės yra žemė; 
iš žemės yra daromas molis; ir kodėl tuo moliu (kuriuo 
jis pavirto) nebūtų galima užkimšti alaus statinės? 
Valdingas Cezaris, žeme pavirtęs, 
Neleis, kad vėjas skverbtųsi įnirtęs. 
Te molis, gąsdinęs kadais visus, 
Užlopo sieną prieš žiemos nasrus! 
Tyliau! Eik šen! Žiūrėk, štai ten ateina  
Įeina laidotuvių procesija: kunigai, OFELIJOS karstas, LAERTAS, KARALIUS, KARALIENĖ, jų palydovai 
etc. 
Karalius, karalienė ir dvariškiai. 
Bet ką jie lydi taip be apeigų? 
Tai ženklas, jog patsai save velionis  
Ištiko nevilties ranka. Kilmingas. 
Pasekime, kas bus. 
Abu pasitraukia į šalį 
LAERTAS. Kur kitos apeigos? 
HAMLETAS.                                    
Juk tai Laertas,  
Didžiai kilnus jaunuolis, – pažiūrėk! 
LAERTAS. Kur kitos apeigos? 
KUNIGAS. Mes laidotuves išplėtėme tiek, 
Kiek tik galėjom. Jos mirtis – neaiški; 
Tad jei ne įsakai, atėję iš aukščiau, 
Nešventintam kape jinai gulėtų 
Lig Teismo; vietoje šventų maldų 
Jai kristų vien tik akmenys ir šukės. 
Dabar – mergautiniai vainikai, gėlės 
Ir lydintis namo, į šventą žemę, 
Skambėjimas varpų. 
LAERTAS. Ir nieko jau daugiau? 
KUNIGAS.                                             
Tikrai jau nieko.  
Giedoti Requiem – taip, kaip ir tiems, 
Kurie ramiai numiršta – reikštų 
Išniekint apeigas. 
LAERTAS.                          
Guldyk ją žemėn; 
Te iš gražaus ir be dėmės jos kūno  
Žibuoklės auga! Bet žinok, šventike:  
Ji angelu tarnaus prie Dievo sosto, 
Tau kaukiant pragare. 
HAMLETAS.                                
Ofelija? 
KARALIENĖ barstydama gėles. Gėlelei – gėlės. Tai sudie! 
Maniau, kad būsi Hamleto žmona; 
Vestuvių guolį puošiu tau, ne kapą,  
Gėlėm, miela mergaite, 
LAERTAS.                                      
O, tekrinta 
Nelaimė dešimt kartų triguba 
Ant nelemtos galvos tam, kurs niekšingai 
Jos puikų protą atėmė. Nekaskit, 
Kol aš dar kartą neapkabinau!  
Įšoka į duobę 
Dabar užkaskit mirusią ir gyvą, 
Ir kaskit tol, kol čia supiltas kalnas 
Iškils virš Peliono ir Olimpo52 
Žydros galvos! 
HAMLETAS išeidamas į priekį. Kas tas, kurio gėla  
Taip išpūsta, kurs šaukiasi iš skausmo 
Keliaujančių žvaigždžių, jog šios sustoję 
Baimingai klausosi? Aš – danų princas. 
Aš – Hamletas. 
Įšoka į duobę 
LAERTAS.                     
Tegriebia tave velnias!  
HAMLETAS risdamasis su Laertu. Blogai meldies. 
Prašau, nuimk pirštus man nuo gerklės! 
Nes aš, nebūdamas staigus ar karštas,  
Turiu savy šį tą ir pavojinga,  
Todėl tu saugokis. Šalin rankas! 
KARALIUS. Išskirt juos! 
KARALIENĖ.                   
VISI.                                                      
   Hamletai! 
  Garbingi Ponai! 
HORATIO. Nurimkit, mielas Prince.  
Palydovai juos išskiria. Visi išlipa iš duobės 
HAMLETAS. Dėl to aš kausiuosi su juo – ir tol, 
Kol dar pajėgsiu judinti blakstienas! 
KARALIENĖ. Dėl ko, sūnau? 
HAMLETAS. Aš ją mylėjau. Tūkstančiai jos brolių 
Man neprilygtų meile niekuomet. –  
Ką tu norėtum padaryt dėl jos? 
KARALIUS. Laertai, jis pamišęs! 
52 Iškils virš Peliono ir Olimpo... – Pelionas – kalnas Graikijoje, kuris su vėliau minima Osa ir aukščiausiu kalnu Olimpu 
sudaro kalnų grandinę krašto šiaurės rytuose.  
KARALIENĖ. Palikit jį, dėl Dievo meilės! 
HAMLETAS. Sakyk, po šimts velnių! Raudoti? Kautis? 
Suėsti krokodilą? Gerti acto? 
Gavėti? Persiplėšt? Ir aš galiu.  
Ar tik verkšlenti? Šokimu į duobę 
Mane pažemint? Pasilaidok gyvas 
Su ja – ir aš tą patį padarysiu! 
Tu ką tik čia pliauškei apie kalnynus. 
Te mus užverčia akrų milijonais, 
Kad, mūsų kapui degančias erdves  
Pasiekus, Osa būtų šalia jo – 
Tik karpa! Taigi, ką tik tu bepliaukštum, 
Ir aš galiu tiek pat. 
KARALIENĖ.                       
Tai beprotybė; 
Ir priepuolis dar kurį laiką tęsis. 
Po to, kantrus tarytum balandėlė,  
Auksinei jos porelei išsiritus,  
Sėdės jis liūdnas ir tylus. 
HAMLETAS.                                     
Bet, Pone, 
Kodėl jūs šitaip su manim? Aš jus 
Mylėjau visados. Tačiau tiek to. 
Te Herkulis darys sau, ką norės, 
Bet katės kniauks ir šunes netylės.  
Išeina 
KARALIUS. Pasekit jį, prašau, Horatio. 
HORATIO išeina 
Laertui. Kantrybę semkit mūsų vakarykštėj  
Kalboj, ir viskas greitai išsispręs. – 
O jūs, Gertrūda, liepkit saugot sūnų. – 
Šiam kapui gyvo antkapio juk reikia. 
Ramybės valanda išmuš tuojau, 
Bet iki tol teks veikti atsargiau.  
Išeina. 
II SCENA 
Salė pilyje. 
Įeina HAMLETAS ir HORATIO 
HAMLETAS. Tai tiek dėl to. Dabar prie kitko eikim. 
Ar jūs atsimenate, kaip ten buvo? 
HORATIO. Taip, mielas Prince. 
HAMLETAS. Krūtinėj mano siautėjo kova,  
Atnešus nemigą, ir jau atrodė 
Blogiau kaip laivo maištininkui pančiuos. 
Staiga – šlovė staigumui! (atsitinka, 
Jog neapsvarstymas, planams iširus, 
Mums padeda; tai liudija dievybę, 
Kurios apvaizda mūsų siekimus, 
Vos apmestus, įvykdo). 
HORATIO.                                     
Taip, tikriausiai!  
HAMLETAS. Išėjęs iš kajutės, 
Jūreivio apsiautalu ant pečių, 
Aklai graibydamasis tamsoje, 
Radau juos! Apieškojęs kišenes, 
Skubiai grįžau atgal ir čia drąsiausiai,  
Užmiršdamas iš baimės padorumą, 
Nuplėšiau antspaudus karaliaus laiško: 
Tai buvo – o karališka niekšystė! – 
įsakymas jo, paremtas riebiai 
Motyvais įvairiausiais, tarp kurių 
Net Danijos ir Anglijos saugumas  
(Žiūrėkit, koks pabaisa!), vos jį gavus, 
Nukirst man galvą, neeikvojant laiko 
Nė kirviui pagaląsti. 
HORATIO.                               
O, nejaugi? 
HAMLETAS. Štai laiškas; perskaitysi jį vėliau. 
Ar pasakoti, ką veikiau po to?  
HORATIO. O taip, labai prašau. 
HAMLETAS. Ir taip patekę į niekšybių tinklą, 
Nelaukdami prologo, mano smegens 
Tuojau pradėjo veikti. Greitai sėdau 
Ir naują laišką parašiau, gražiai, 
Nors kitkart, kaip visi valstybės vyrai,  
Maniau, – rašyti dailiai – negarbinga  
Ir dėjau pastangas užmiršt. Dabar – 
Man tai atstojo tarną. Ar norėtum 
Išgirsti, ką aš parašiau? 
HORATIO.                                     
Taip, Prince. 
HAMLETAS. Rimčiausią prašymą karaliaus, kad – 
Jei Anglas – ištikimas jam vasalas,  
Jei nori, kad tarp jų žydėtų meilė 
Kaip palmė, o taika kviečių vainiką 
Nešiotų, juos draugyste rišdama, 
Ir daugelį kitų reikšmingų „Jei“ – 
įteikusiems šį laišką, vos paskaičius, 
Tuoj pat ir be kalbų nukirstų galvas,  
Neleidžiant jiems net ir išpažinties 
Atlikt. 
HORATIO. Bet kaipgi jį užantspaudavot? 
HAMLETAS. Dangus ir čia man buvo palankus. 
Turėjau piniginėj tėvo ženklą, 
Naudotą danų antspaudui. Sulenkęs  
Tą laišką kaip aną, pasirašiau, 
Pridėjau antspaudą, padėjau vieton – 
lr taip neatpažino. Kitą dieną 
įvyko jūros mūšis. Kas po to – 
Žinai. 
HORATIO. Po to jau sekė Rozenkranco  
Ir Gildensterno pražūtis. 
HAMLETAS.                                      
Žmogau! 
Bet kaip jie mėgavosi savo darbu! 
Tad mano sąžinė rami: jie patys 
Pasiruošė sau galą landumu. 
Juk pavojinga menkesniesiems kištis  
Ten, kur susiduria įkaitę ietys  
Galiūnų kovoje. 
HORATIO.                      
 Na ir karalius! Ką? 
HAMLETAS. Tad ar ne mano pareiga dabar 
Atkeršyt jam? Nužudęs mano tėvą 
Ir mano motiną kekše pavertęs, 
Pakišęs koją mano išrinkimui,  
Jis metė meškerę ir man pačiam. 
Bet kaip suktai! Ar būtų nuodėmė 
Pasmaugt jį šia ranka? Ar pasmerkimas 
Negrėstų man, jei ir toliau aš leisčiau 
Tam vėžiui plėstis? 
HORATIO. Iš Anglijos tuojau pasieks jį žinios,  
Kaip susiklostė reikalas tenai. 
HAMLETAS. Bet tarpas dar priklauso man. Būties 
Mums vos ištarti „vienas“ tepakanka. 
Ir aš, Horatio, labai gailiuosi, 
Kad su Laertu taip nesivaldžiau, 
Nes mano byloje juk atsispindi  
Ir jo lemtis. Prašysiu atleidimo. 
Mane jo sielvarto nesantūrumas 
įsiutino. 
HORATIO. Tyliau! Kas ten ateina? 
Įeina jaunasis OSRIKAS 
OSRIKAS. Sveiki sugrįžę Danijon, Šviesybe!  
HAMLETAS. Dėkoju jums žemai. – Tą mašalą pažįsti? 
HORATIO. Ne, mielas Prince. 
HAMLETAS. Tad tavo siela gausiau malonėmis apdo- 
vanota; nes vien jau jį pažinti būtų nuodėmė. Jis tu- 
ri daug ir derlingos žemės: leisk tik galvijui kitus  
galvijus valdyti, ir jo ėdžios stovės prie karaliaus stalo.  
Tai tikras kuosiukas, bet, kaip sakiau, turtingas didelių 
purvyno plotų. 
OSRIKAS. Malonus Prince, jeigu Jūsų Šviesybė būtų 
nusiteikusi išklausyti, tai aš turėčiau jai perduoti vie- 
ną Jo Didybės reikalą. 
HAMLETAS. Aš jį priimsiu su visu dvasios stropumu.  
Kepurę naudokite tikrajai jos paskirčiai. Ji priklauso 
galvai. 
OSRIKAS. Ačiū, Jūsų Šviesybe, bet kad labai karšta. 
HAMLETAS. O ne, patikėkite manim, labai šalta, ir vė- 
jas pučia iš šiaurės. 
OSRIKAS. Tikrai šaltoka, Prince.  
HAMLETAS. Bet vis dėlto aš manau, kad labai karšta ir 
tvanku, arba mano temperamentas... 
OSRIKAS. Labai, Jūsų Šviesybe; taip tvanku, tarytum 
būtų... Nemoku nė pasakyti, kaip. Bet Prince, Jo Di- 
dybė liepė jums apreikšti, kad jis stambiai susila- 
žino, statydamas už jus. Tai ir yra reikalas, kurį...  
HAMLETAS. Meldžiu prisiminti... 
Ragina užsidėti kepurę 
OSRIKAS. Ne, mielas Prince, taip man patogiau, tikrai. 
Neseniai, Prince, į dvarą parvyko Laertas, tikėkite ma- 
nim, bajoras be priekaišto, kupinas puikiausių išskir-  
tinybių, labai malonus draugijoje bei žymus savo iš- 
vaizda. Iš tiesų, su įsijautimu apie jį kalbant, tai tikras 
dailaus elgesio kompasas ir kalendorius, nes jūs jame 
rasite visa tai, kuo kiekvienas bajoras norėtų išsiskirti. 
HAMLETAS. Pone, jo apibūdinimas jūsų lūpose nieko ne- 
praranda, tik aš manau, kad šitaip jį beinventorizuojant  
galėtų susipainioti atminties aritmetika, o mes patys  
tik blaškytumėmės į šalis, negalėdami prisivyti greitai 
plaukiančiojo dorybių laivo53. Tačiau, teisingai ir pelnytai 
girdamas, prisipažįstu, kad jo sielą vertinu aš taip la- 
bai ir jo dvasios ypatumus laikau tokiomis išskirtinė- 
mis retenybėmis, jog manau, į jį panašų būtų galima 
rasti nebent tik jo paties veidrodyje, ir kiekvienas, kurs  
bandytų juo sekti, tebūtų jo šešėlis, nieko daugiau. 
OSRIKAS. Jūsų Šviesybė kalba apie jį neklystamiausiai. 
HAMLETAS. Bet kam gi visa tai? Kam mes vyniojame tą 
poną į savo nevalyvą kvapą? 
OSRIKAS. Prince? 
HORATIO. Argi negalima kokia kita kalba susikalbėti?  
Jūs taip ir padarysite, Pone, tikrai. 
HAMLETAS. Ką reiškia to bajoro paminėjimas? 
OSRIKAS. Laerto? 
HORATIO. Jo piniginė jau dabar tuščia, visi auksiniai 
žodžiai iššvaistyti. 
HAMLETAS. To paties, Pone.  
OSRIKAS. Aš žinau, kad jums nėra nežinoma... 
HAMLETAS. Norėčiau, kad jums tatai būtų žinoma, 
Pone; bet jei ir būtų žinoma, deja, kokia gi man iš to 
nauda? Na, Pone. 
OSRIKAS. Jums nėra nežinoma, koks jis puikus... 
HAMLETAS. Nedrįstu to pripažinti, bijodamas, kad tai  
nereikštų, jog aš pats jam puikumu prilygstu; gerai 
pažinti kitą – reiškia pažinti save patį. 
OSRIKAS. Aš turėjau galvoje ginklo valdymą. Pagal 
visų jam teikiamą prestižą, niekas šioje srityje jam 
neprilygsta. 
HAMLETAS. Koks gi tas jo ginklas?  
OSRIKAS. Rapyra ir durklas.  
HAMLETAS. Vadinasi, dvejetas ginklų; na, gerai. 
OSRIKAS. Karalius, Prince, susilažino su juo iš šešių 
53 ...negalėdami prisivyti greitai plaukiančio jo dorybių laivo... – Hamletas pamėgdžioja manieringą Osriko kalbėseną, 
kuri Šekspyro laikais buvo madinga tarp dvariškių. 
Berberijos žirgų, prieš kuriuos Laertas, kaip girdėjau, 
stato šešias prancūziškas rapyras ir durklus su visais 
jų priklausiniais – kaip diržai, pakabos ir kita. Trys iš 
tų važiuoklių, duodu žodį, labai malonios akiai ir  
puikiai derinasi su rankenomis – dailios ir vaizdingai 
sumanytos važiuoklės. 
HAMLETAS. Ką jūs vadinate važiuoklėmis? 
HORATIO. Taip ir maniau, kad prieš pabaigą jums dar 
teks paraštiniais komentarais pasistiprinti. 
OSRIKAS. Važiuoklės, Prince, yra pakabos.  
HAMLETAS. Jūsų išsireiškimas būtų artimesnis dalyko 
esmei, jeigu mes patrankas prie šalies nešiotumėmės; 
kol kas tebūna tik pakabos. Bet toliau: šeši Berberijos 
žirgai prieš šešis prancūziškus kalavijus su jų pri- 
klausiniais ir trys vaizdingai sumanytos važiuoklės: 
prancūziška prieš danišką! Dėl ko visa tai, kaip jūs  
sakote, statoma? 
OSRIKAS. Karalius, Prince, susilažino, kad iš dvylikos 
smūgių Laertas jūsų neviršys daugiau negu trimis 
pataikymais, vadinasi, jis stato dvylika prieš devynis. 
Ir tatai būtų tuojau pat išbandyta, jei tik Jūsų Švie- 
sybė teiktųsi sutikti.  
HAMLETAS. Bet jei aš atsakyčiau: ne? 
OSRIKAS. Aš turėjau galvoje jūsų asmenišką dalyva- 
vimą dvikovoje. 
HAMLETAS. Aš vaikščiosiu čia, šioje salėje, Pone. Jo Di- 
dybės malonumui, tai mano kasdieninio poilsio lai- 
kas. Jeigu Laertas sutinka ir karalius tebesilaiko savo  
užmojo, teatneša rapyras, ir aš jam laimėsiu lažybas.  
Jei ne – laimėsiu gėdos sau ir smūgių priedo. 
OSRIKAS. Ar taip ir pranešti? 
HAMLETAS. Ta pačia prasme, pagražinant, kaip jums patiks. 
OSRIKAS. Priimkite mano atsidavimą Jūsų Šviesybei! 
HAMLETAS. Ir mano jums!  
OSRIKAS išeina 
Gerai, kad pats prisistato; vargu kieno kito liežuvis 
tatai padarytų. 
HORATIO. Pabėgo pempiūkštis dar su kiaušinio lukštu 
ant galvos. 
HAMLETAS. Jis ir motinos krūčiai taip lankstėsi, prieš  
žįsdamas. Ne tik jis, bet ir daugelis tos pačios veislės 
kitų, kuriuos netikęs mūsų amžius taip be saiko mėgsta, 
vien tik laiko toną bei išviršinio mandagumo formas, 
nelyginant kokias putas, įsisavinę, su jų pagalba net 
ir pro geriausiai išvėtytų rinktinių asmenybių nuo- 
mones prasmunka; bet užtenka tik pūsterėti – išban-  
dymui – ir burbulas trūksta! 
Įeina Didikas 
DIDIKAS. Kilnusis Prince, Jo Didybės siųstas jūsų pa- 
sveikinti jaunasis Osrikas grįžęs praneša, kad jūs lau- 
kiate salėje. Man pavesta sužinoti, ar jums dar tebe-  
teiktų malonumo kautis su Laertu dabar, ar kada nors 
vėliau? 
HAMLETAS. Aš laikausi savo pasiryžimų; jie sutampa 
su karaliaus įgeidžiais. Jeigu jam tinka, aš esu pasiruo- 
šęs: dabar ar bet kada, kuomet tik būsiu toks tvirtas, 
kaip dabar.  
DIDIKAS. Karalius, karalienė ir visi kiti jau pakeliui.  
HAMLETAS. Kaip tik laiku. 
DIDIKAS. Karalienė pageidautų, kad prieš rungtynes 
būtumėt malonus su Laertu. 
HAMLETAS. Geras patarimas. 
Didikas išeina 
HORATIO. Jūs pralaimėsit šias lažybas, Prince.  
HAMLETAS. Nemanau; nuo jo išvykimo į Prancūziją 
visą laiką treniravausi. Aš laimėsiu šias nelygias la- 
žybas. Bet tu negali įsivaizduoti, kas dedasi čionai, 
širdy; bet tiek to. 
HORATIO. Ne, mielas Prince... 
HAMLETAS. Tai tik kvailystė, nujautimas kažkoks, kurs  
moterį galbūt ir jaudintų. 
HORATIO. Jei jūsų dvasiai kas nors nepatinka, paklau- 
sykite jos. Aš užbėgsiu ateinantiems už akių pranešti, 
kad jūs blogai jaučiatės. 
HAMLETAS. Nė kiek; aš niekinu nujautimą; žvirblis ne- 
nukrenta be Apvaizdos rankos. Jei teks dabar – nereiks  
vėliau; ir jeigu ne vėliau, vadinasi, dabar; jei ne da- 
bar, – vis tiek reikės vėliau. Būti pasiruošus yra viskas. 
Kadangi jokiam žmogui iš tikrųjų nepriklauso tai, ką 
jis palieka, tai kodėl jam nepalikti anksčiau? Tebūna! 
Įeina KARALIUS, KARALIENĖ, LAERTAS, OSRIKAS, didikai ir kiti palydovai su rapyromis ir 
pirštinėmis; įneša stalą su vyno ąsočiais 
KARALIUS. Eikš, Hamletai, priimk šią ranką! Štai!  
Paduoda Hamleto ranką Laertui 
HAMLETAS. Atleiskit, Pone, – nuskriaudžiau aš jus!  
Atleiskit, kaip tikram bajorui tinka! 
Visi čia žino, – 
Be abejo, ir jums girdėti teko, – 
Koks piktas šėlsmas nubaudė mane. 
Tad visa, kuo jums prigimtį bei garbę 
Taip šiurkščiai įžeidžiau, aš jums sakau,  
Tebuvo beprotybė. Bet tuomet 
Ar Hamletas jus nuskriaudė? Ne, niekad! 
Jei Hamletas, nebūdamas savim, 
Laertą nuskriaudė, argi jis kaltas? 
Ne. Hamletas tatai griežtai paneigia! 
Bet kas tada? Jo šėlsmas! Jeigu taip,  
Tuomet ir Hamletas tarp nuskriaustųjų, 
Ir beprotybė jo yra jo priešas. 
Tad prieš visus 
Prašau kilniose savo mintyse 
Sutikti, kad be jokio pikto noro, 
Paleisdamas per stogą strėlę,  
Pataikiau broliui. 
LAERTAS.                       
  Mano prigimtis, 
Kurios motyvai vertė siekti keršto, 
Patenkinta. Bet kiek tai liečia garbę, 
Paliksiu taikai abejingas tol, 
Kol koks nors senas ir garbingas meistras  
Žodžiu bei pavyzdžiu pasiūlys būdą 
Apginti mano vardą. Bet dabar 
Aš jūsų meilę priimu kaip meilę 
Ir neįžeisiu jos. 
HAMLETAS. Tad aš mielai 
Einu į broliškų lažybų kovą. –  
Ei! Duokit rapyras! 
LAERTAS.                            
 Ir vieną man!  
HAMLETAS. Aš pats tebūsiu fonas jums, ir mano 
Neįgudimo tamsoje jūsiškis menas 
Žvaigžde sužibs. 
LAERTAS.                         
Jūs šaipotės, Šviesybe! 
HAMLETAS. O, ne! Prisiekiu šia ranka.  
KARALIUS. Osrik, rapyras! Bet ar jūs žinot 
Apie lažybas, Hamletai? 
HAMLETAS.                                     
Jūs statote šį kartą už silpnesnį. 
Puikiausiai! 
KARALIUS. Aš nebijau: abu mačiau, tad mums 
Išlyginti jo pranašumą teko.  
LAERTAS. Paduokit kitą; toji per sunki. 
HAMLETAS. Šita man tiks. Ar visos lygiai ilgos? 
OSRIKAS. O, taip, šviesusis Prince! 
Pasiruošia fechtuotis 
KARALIUS. Atneškit vyną! Hamletui pataikius  
Laertui pirmą arba antrą kartą, 
Arba atrėmus tretįjį puolimą, 
Tegu sugriaudėja visi pabūklai: 
Tuomet už Hamletą karalius gers, 
Taurėn įmetęs tokį perlą, kokio 
Nebenešiojo Danijos karūnoj  
Valdovai mūsų keturi. Taures! 
Tegu tad būgnas praneša trimitui, 
Trimitas – kariui, salvės – dangui, 
Dangus gi – žemei, jog karalius geria 
Į Hamleto sveikatą! Na, pradėkit! 
O jūs, teisėjai, sekite budriai!  
HAMLETAS. Na, Pone! 
LAERTAS.                         
HAMLETAS.                                  
LAERTAS.                                          
HAMLETAS.                                             
Prince! 
  Vienas! 
Ne! 
Teisėjau!  
OSRIKAS. Pataikymas akivaizdus. 
LAERTAS.                                                 
Dar kartą! 
KARALIUS. Sustokit! Vyno! Šitas perlas – tau; 
Ir – į sveikatą. 
Trimitai; patrankų šūviai už scenos 
Taurę jam! 
HAMLETAS. Po šito rato; pastatykit čia.  
Na! 
Fechtuojasi 
Štai ir vėl pataikiau! Ką jūs sakot? 
LAERTAS. Pataikymas; prisipažįstu. 
KARALIUS. Sūnus laimės. 
KARALIENĖ.                          
 Užduso, nes nutukęs54.  
Štai skepeta, nubrauk skruostus, sūnau. 
Už tavo laimę geria karalienė. 
HAMLETAS. Dėkoju, Ponia, jums! 
KARALIUS.                                              
Negerk, Gertrūda! 
KARALIENĖ. Prašau atleisti, Pone, bet aš gersiu. 
KARALIUS į šalį. Taurė užnuodyta; jau per vėlu.  
HAMLETAS. Aš nedrįstu dar gerti, bet tuojau. 
KARALIENĖ. Eikš čia – nušluostysiu tau veidą. 
LAERTAS. Dabar pataikysiu. 
KARALIUS.                                    
Aš nemanau. 
LAERTAS į šalį. Ir tai beveik prieš sąžinę darau.  
HAMLETAS. Na, tretįkart, Laertai! Jūs tik žaidžiat!  
Prašyčiau smeigt visa jėga. Bijau, 
Kad jūs su manimi tik nerimtai. 
LAERTAS. Jūs sakot? Na! 
Fechtuojasi 
OSRIKAS. Abipus nieko.  
LAERTAS. Štai jums dabar! 
LAERTAS sužeidžia HAMLETĄ. Po to, kovos įkarštyje pasikeitus rapyromis, HAMLETAS sužeidžia 
LAERTĄ 
KARALIUS.                                
 Išskirti! Jau įsiuto! 
HAMLETAS. Dar kartą. 
KARALIENĖ susmunka 
OSRIKAS.                          
Ei, žiūrėkit – karalienė!  
HORATIO. Abudu kruvini. Kaip sekas, Prince? 
OSRIKAS. Kaip sekas jums, Laertai? 
LAERTAS. Kaip slankai mano kilpose. Aš mirštu, 
Savosios išdavystės nužudytas. 
HAMLETAS. Kaip motina? 
KARALIUS.                             
 Apalpo nuo tiek kraujo. 
KARALIENĖ. Ne! Ne! Tas gėrimas, brangus sūnau! 
Tas gėrimas! Nunuodijo mane!  
Miršta 
HAMLETAS. Niekšystė! Užrakinkite duris! 
54 Užduso, nes nutukęs... – karalienės žodžiais Šekspyras suteikia informacijos apie Hamleto išvaizdą, kuri yra 
nebūdinga teatrinėms tragedijos interpretacijoms. 
Išdavimas! Išaiškint jį! 
LAERTAS krinta 
LAERTAS. Jis čia! Tu žuvęs, Hamletai. Joks vaistas  
Nebepadės. Gyventi tau neliko  
Nė pusvalandžio. Įrankį klastos 
Tu pats laikai – užnuodytą ir smailą. 
Klasta atsigręžė į mane patį: 
Aš jau nebesikelsiu niekados! 
Ir tavo motina – nuodų auka. 
Daugiau nebegaliu. Karalius kaltas.  
HAMLETAS. Sakai – užnuodytas? 
Į darbą tad, nuodai! 
Nuduria KARALIŲ 
VISI. Išdavystė! Išdavystė! 
KARALIUS. Pagalbos! Aš tik sužeistas, draugai!  
HAMLETAS. Še tau, kraujožaga, še, žmogžudy, 
Išgerk šią taurę! Tavo perlas čia? 
Sek motiną! 
KARALIUS miršta 
LAERTAS.               
Teisingai; juk jis pats  
Sutaisė šiuos nuodus. Tad pasikeiskim 
Atleidimu, kilnusis Prince: mano 
Ir tėvo mirtys tenekrinta tau, 
O tavo – man! 
HAMLETAS. Te tau dangus atleis. Seku tave. – 
Horatio, aš mirštu. – Tai sudie,  
O vargše karaliene. – Aš ir jums, 
Statistai ir svečiai, kurie išblyškę 
Štai drebate siaube, dabar galėčiau 
Papasakoti viską, bet mirtis – 
Rūstus seržantas – skuba, tad tiek to. – 
Horatio, aš mirštu. Tu – dar gyvas;  
Atskleisk teisingai mano bylą tiems,  
Kurie nežino. 
HORATIO.                 
 To tai jau nelaukit: 
Esu daugiau romėnas negu danas; 
Dar liko gėralo ir man. 
HAMLETAS.                                
 Būk vyras! 
Duok man šią taurę – aš išgersiu ją.  
Brangus Horatio, jei neatskleistum, 
Koks sužeistas paliktų mano vardas! 
Ir jei kada mane širdy nešiojai, 
Atsižadėk palaimos dar momentui, 
Skausmingai atsikvėpk rūsčioj buity  
Ir pasakok visiems. 
Tolumoj pasigirsta maršas; šūviai už scenos 
Kieno tie šūviai? 
OSRIKAS. Tai Fortinbras, sumušęs lenkus, grįžo 
Ir siunčia šias karingas salves anglų 
Pasiuntiniams. 
HAMLETAS.               
 Horatio, aš mirštu! 
Nuodai jau triumfuoja mano dvasioj; 
Žinių iš Anglijos išgirst neteks. 
Bet pranašauju – Fortinbrą išrinks; 
Jam skirtas mano – mirštančiojo – balsas.  
Papasakok jam, kaip, kas ir kodėl 
Įvyko ir... po to tyla. 
Miršta 
HORATIO.                               
Štai plyšo 
Kilni širdis! Labanakt, mielas Prince!  
Teužliūliuoja angelai tave!  
Maršas už scenos 
Kodėl tie būgnai vis artėja? 
Įeina FORTINBRAS ir Anglų pasiuntiniai su būgnais, vėliavomis ir palydovais 
FORTINBRAS. O kur tas reginys? 
HORATIO.                                         
Jei siaubo ir kančių, tai čia sustokit. 
   Ko jūs norėtut?  
FORTINBRAS. Tie kūnai skelbia mums žudynių šiurpą. 
O išdidi Mirtie! Ir kokiai puotai 
Ruošiesi savo amžinajam būste,  
Jei vienas kraugeriškas tavo smūgis 
Tiek princų parbloškė? 
PIRMASIS PASIUNTINYS. Kraupus tas vaizdas! 
Ir mes su reikalais pasivėlavom: 
Ausis, turėjus išklausyti mus – 
Kad viskas atlikta, kad Rozenkrancas  
Ir Gildensternas mirė taip, kaip liepta – 
Nebejautri. Kas padėkos? 
HORATIO.                                         
Tikrai, jei ir galėtų, nes ne jo 
Įsakymu jie buvo nužudyti. 
 Ne jis, 
Tad jūs – vieni iš Lenkijos karų,  
Kiti iš Anglijos patekę netikėtai 
Į šį skerdynių siaubą, įsakykit 
Tuos kūnus paguldyt ant pakylos, 
Aukštai, kad būtų matomi visiems, 
Ir leiskit man – nežinantiems – pasekti, 
Kaip viskas dėjosi: apie gašlumą,  
Iškrypimus ir kraują; žmogžudystes,  
Neapgalvotus nuosprendžius, klastas; 
Kaip tūlas, ruošdamas kitiems žabangus, 
Įkliuvo pats. Aš visa tai teisingai 
Jums perduosiu. 
FORTINBRAS.                 
Skubėkime išgirsti, 
Aukščiausią bajoriją susikvietę.  
Aš savo laimę sutinku liūdnai; 
Bet mano teisės į šį kraštą senos, 
Ir jas pareikšti kviečia padėtis. 
HORATIO. Man teks kalbėti dar ir apie tai – 
Jo lūpomis, kas ir kitus patrauks. 
Atlikim tai, kol žmonės dar įkaitę,  
Kad sąmokslų jokių bei sumišimų 
Daugiau nekiltų. 
FORTINBRAS.                
  Keturi vadai 
Te jį, kaip karį, neša į estradą, 
Nes jis prireikus būtų pasirodęs 
Tikrai karališkai. Pro šalį einant,  
Te karo apeigos ir žygio maršai 
Jo garbę skelbia! 
Išneškit kūnus. Kraujas ir kančia 
Pritinka kovose, bet tik ne čia! 
Kareiviams liepkit šauti.  
Gedulingas maršas. 
Visi išeina, nešdamiesi kūnus. 
Po to pasigirsta patrankų salvė. 
Iš anglų kalbos vertė Alfonsas Nyka-Niliūnas 
William Shakespeare, Hamletas, Danijos princas, Chicago, Šviesa-Santara, 1964. 
lbinas Jovaišas 
MARTYNAS MAŽVYDAS 
MARTYNAS MAŽVYDAS RAŠO LIETUVIŠKAS KNYGAS 
PIRMOJI LIETUVIŠKA KNYGA 
Pirmosios lietuviškos knygos išliko du egzemplioriai. Vienas jų saugomas Vilniaus universitete, 
kitas – Torunės universitete Lenkijoje. Vilniškis egzempliorius gerai išsilaikęs, įrištas pergamentu. 
Romėnai sakydavo habent sua fata libelli – knygos turi savo likimą. Vilniškio egzemplioriaus likimas 
tikrai ypatingas: jis atkeliavo į Lietuvą iš... Odesos viešosios bibliotekos, o ten pateko XIX a. antroje 
pusėje iš Berlyno. Bet Odesos bibliotekos lentynoje iš pradžių knygos nerasta, mat ją buvo pasiėmęs 
vienas skaitytojas... mokytis lietuvių kalbos! Susitarus Lietuvai ir Ukrainai, Mažvydo katekizmas buvo 
gautas mainais Vilniaus universiteto pastangomis 1957 m. Tai Vilniaus universiteto ir jo bibliotekos 
pasididžiavimas, lietuvių brangiausias turtas. 
Pirmosios lietuviškos knygos pavadinimas pateikiamas pritaikant dabartinę rašybą ir tartį (taip 
daroma ir toliau): Katekizmuso prasti [paprasti] žodžiai, mokslas skaitymo rašto ir giesmės, dėl 
krikščionystės bei dėl bernelių jaunų naujai suguldytos. Karaliaučiuj VIII dieną mėnesies sausio metų 
užgimimo Dievo MDXLVII. Soli Deo gloria [lotynų k.: „vienam Dievui garbė“]. 
Savo knygelę Mažvydas vadina dvejopai – ir „katekizmusas“, ir „katekizmas“. Graikiškai ir lotyniškai 
šis žodis reiškia „pamokymas“. Katekizmuose dėstomi krikščionių tikėjimo pagrindai klausimų ir 
atsakymų forma. 
Išoriniai duomenys. Knyga turi 79 puslapius. Tiražas, kaip spėjama, buvo 200–300 egzempliorių. 
Vyrauja gotikinis (vokiškas) šriftas, nors lotyniška dedikacija ir lotyniška prakalba atspausdintos 
lotynišku šriftu. Spausdino vokietis Hansas Veinreichas. Katekizmo antraštė papuošta Renesanso 
stiliaus vinjete (medžio raižiniu), kuri apgaubia knygos pavadinimą. Vinjetės elementus sudaro 
vadinamieji akanto lapai (stilizuota lapų ir žiedų augmenija), rozetės (stilizuoti rožės žiedai), „putti“ 
(itališkai – maži nuogi berniukai) ir kartušas (pranc. „pusiau išvyniotas ritinys arba skydas užriestais 
pakraščiais“), dažnai vaizduojamas herbuose. 
Pasirodymo laikas nėra visiškai aiškus. Neabejojama, kad knyga išėjo 1547 m., o jubiliejus 
švenčiamas taip, kaip parašyta antraštiniame puslapyje, – sausio 8 d. 
Kokia literatūra pasiremta. Knyga parengta sumaniai, pasinaudojant keliais kitų tautų autorių 
darbais. Svarbiausią vietą tarp jų užima rašytojas lenkas Sekliucijanas (apie 1510–1578). Jis buvo 
pažįstamas su Kulviečiu ir Rapolioniu. Pasitraukęs iš Lenkijos į Karaliaučių, nuo 1543 m. aktyviai dirbo 
tarp gyventojų lenkų kaip pamokslininkas, spaustuvininkas, leidėjas. Išleido keletą liuteroniškų 
religinių knygų lenkų kalba. Mažvydas pasinaudojo Sekliucijano Mažuoju katekizmu (1545), Didžiuoju 
katekizmu (1547) ir giesmynu (1547). Be to, jis dar naudojosi Jano Maleckio (Jan Malecki) lenkiškuoju 
katekizmu (Karaliaučius, 1546), vokiečių autoriaus Jodoko Vilicho (Jodok Wilich) lotyniškuoju 
katekizmu (1542), elementoriui sudaryti pasitelkė vokiečio Georgo Sauromano (Georg Sauroman) 
lotynišką Mažąjį katekizmą (1529), skirtą mokykloms. Galbūt tais klausimais jį konsultavo 
Karaliaučiaus universiteto rektorius Stafilas. 
Autoriaus klausimas. Katekizme autorius ar parengėjas oficialiai nepažymėti. Tačiau jau seniai ši 
knyga laikoma Mažvydo darbu. Ilgą laika buvo remiamasi jo amžininko ir pusbrolio Vilento liudijimu. 
Tačiau be Vilento liudijimo, pasirodo dar yra vienas neginčijamas, lemiamas argumentas. Tai 
katekizme esanti eiliuota lietuviška pratarmė. 1938 m. lenkų kalbininkas Janas Safarevičius (Jan 
Safarewicz, 1904–1992) išskaitė toje prakalboje esantį Mažvydo akrostichą. (Safarevičius studijavo 
Vilniaus universitete, tobulinosi Paryžiuje, profesoriavo Vilniaus, Krokuvos universitetuose; Vilniaus 
universitetas, 1979 m. švęsdamas 400 m. jubiliejų, Safarevičiui suteikė Garbės daktaro vardą.) Vėliau 
Safarevičius rado Mažvydo akrostichą ir knygoje Forma krikštymo. 
Akrostichas – graikiškai taip vadinamas kūrinys, kurio atskiros eilučių raidės, įvairiai skaitant, sudaro 
žodžius ar posakius. Tai pastebėti sunku. Skaitant katekizmo lietuviškosios pratarmės eilučių 
pirmąsias raides nuo trečios iki devynioliktos eilutės, išeina lotyniška forma MARTJNVS MASVJDJVS – 
Martinus Masvidius. Mažvydo plunksnai katekizme priklauso apie du trečdalius teksto. Mažesniosios 
teksto dalies autoriais reikėtų laikyti Kulvietį, Rapolionį, Zablockį, galbūt ir Karaliaučiaus universiteto 
rektorių Stafilą. 
Pirmosios lietuviškos knygos dalys. Galime jas sunumeruoti. 
1. Dedikacija lotynų kalba „Lietuvos Didžiajai Kunigaikštystei“ parašyta ketureiliu. Matome, kad 
lietuviai, Reformacijos veikėjai, dirba ir Bažnyčiai, ir tėvynei. Tai labai svarbu. Jie nori, kad tėvynė būtų 
šiuolaikiška, kad ji atsisakytų ne tik pagonybės, bet ir katalikybės, kad priimtų naujausią mokslą – 
liuteronybę. Tuo pat metu šiame ketureilyje aiškiai matyti ir pasaulietinė idėja – patriotizmas, 
ištikimybė savo didiesiems kunigaikščiams: 
Lietuva mano garsi, kunigaikščių laiminga Tėvyne, 
Dievo įsakymus šiuos vykdyki siela skaisčia,  
Kad neprislėgtų Tavęs atsiskaitymo valandą rūsčią 
Pyktis Teisėjo garbaus, sėdinčio soste aukštam. 
(Vertė Regina Koženiauskienė1) 
Beje, lotyniškame dedikacijos originale Lietuvos valdovai vadinami oficialiu titulu – didžiaisiais 
kunigaikščiais. 
Dedikacija rodo, kad visa knygelė skiriama pirmiausia ne Prūsijos Kunigaikštystei, į kurią Mažvydas 
atvyko tik prieš vienerius metus ir kurioje juo rūpinosi kunigaikštis Albrechtas, bet tikrajai autoriaus 
tėvynei – Lietuvai. Todėl galima manyti, kad tuo laiku, t. y. 1547 m., Mažvydas dar nežinojo, kaip 
galutinai susiklostys jo likimas, ir galbūt manė, kad vėl grįš į Lietuvą propaguoti liuteronybės, dirbti 
ten liuteroniškoje parapijoje. 
Šio ketureilio, parašyto eleginiu distichu, autoriumi, suprantama, laikome Mažvydą. Graikiškai 
distichas – dvieilis, kurio neporinės eilutės parašytos hegzametru, porinės pentametru. 
2. Lotyniška pratarmė „Malonės ir ramybės Lietuvos bažnyčių ganytojams ir tarnams“. Kas jos 
autorius, nepažymėta. Paprastai jo autoriumi laikomas Karaliaučiaus universiteto rektorius Stafilas. Jis 
ilgai gyveno Lietuvoje, išmoko lietuviškai, rusėniškai, lenkiškai, Karaliaučiuje bendravo su Rapolioniu. 
Tačiau kai kurios pratarmės vietos skamba taip, lyg būtų parašytos Mažvydo. Pavyzdžiui, Stafilas, 
būdamas nelietuvis, neturėjo rašyti, kad katekizmą įteikia „mūsų, lietuvių, kalba“. Manytume, šią 
lotynišką pratarme reikia laikyti abiejų autorių – Mažvydo ir Stafilo – darbu. 
Pagrindinės pratarmės mintys yra liuteroniškos. Biblija ir kita religinė literatūra turi būti prieinama 
visiems – ne tik dvasininkų luomui. Tai gali būti pasiekiama leidžiant Bibliją ir kitas religines knygas 
tautinėmis kalbomis. Katalikų Bažnyčia laikėsi nuostatos, kad nemokytas žmogus Šv. Rašto nesupras. 
Reformacijos ideologai buvo įsitikinę, kad Bibliją reikia skaityti visiems. Toliau pabrėžiama, kad 
teologinių ginčų „tamsi minia“ nespręs, bet katekizmą tie paprasti žmonės gali ir privalo išmokti. 
Su dideliu skausmu konstatuojama, „kokia nekultūringa ir tamsi palyginti su kitomis tautomis [...] 
mūsų tauta“. Daugelis laikosi „stabmeldystės“: garbina medžius, upes, žalčius, duoda įžadus 
Perkūnui, dėl pasėlių garbina Laukosargą, dėl gyvulių – Žemėpatį, linkę į piktus darbus, tiki aitvarais ir 
kaukais. Pratarmės pabaigoje pažadama netrukus lietuviams duoti išsamesnį ir geresnį veikalą, nes 
šis katekizmas neišdailintas, trumpas. 
1 Regina Koženiauskienė, XVI–XVIII amžiaus prakalbos ir dedikacijos, Vilnius: Mokslas, 1990, p. 69. 
Pratarmė skelbia, kad pradedamas planingas religinis lietuvių švietimas. Savo turiniu ji artima 
eiliuotajai lietuviškai pratarmei. 
3. Eiliuota lietuviška pratarmė „Knygelės pačios bylo lietuvinykump ir žemaičiump“. Pakeitę 
archajiškas formas, dabar pasakytume: „Knygelė pati byloja lietuvininkams ir žemaičiams“. Tai 
pirmasis lietuvių originaliosios poezijos kūrinys (eilėraštis). Jo turinys pasaulietinis. Šis eilėraštis, kaip 
ir kiti senieji lietuviški religiniai raštai, svarbus ir kultūros bei kalbos istorijai, ir literatūros mokslui – 
taip prieš daugelį metų rašė Vincas Mykolaitis-Putinas. 
Eiliuotoji pratarmė, kur Mažvydas, kaip minėjome, savo vardą ir pavardę pasirašė akrostichu, yra 
publicistinio pobūdžio 112 eilučių kūrinys. Pirmaisiais žodžiais joje kreipiamasi į Lietuvos ir Žemaitijos 
gyventojus: Broliai seserys, imkit mane ir skaitykit... Pabrėžiama, kad dabar išsipildo senas lietuvių 
troškimas turėti savo knygas. Knygelė parodys broliams ir seserims, kaip pažinti tikrąjį tikėjimą, šiuo 
atveju – liuteronybę, apskritai krikščionybę. Tai pati svarbiausia eilėraščio mintis. 
Kompoziciniu požiūriu pratarmę galima padalyti į tris dalis. Iš pradžių kalba pati knygelė. Tokia 
stilistinė figūra vadinasi personifikacija (lot. k. persona – „asmuo“, facio – „darau“), arba įasmeninimas, 
ko nors vaizdavimas kaip gyvos būtybės. Tokia stilistinė figūra seniai žinoma, bet knygelės „pasakyti“ 
žodžiai lietuvių tautos nebus užmiršti niekados. Jie gana paprasti, bet labai turiningi, dėl 
personifikacijos tiesiog iškilūs (cituojant rašyba sudabartinta): 
Broliai seserys, imkit mane ir skaitykit  
Ir tatai skaitydami permanykit.  
Mokslo šito tėvai jūsų trokšdavo turėti,  
Ale to negalėjo nė vienu būdu gauti.2 
Nuo 63 eilutės kalbėti ima jau pats Mažvydas – nebe „knygelė“. Jis piešia tartum objektyvų vaizdą, 
parodantį, kokia religiškai neišsilavinusi yra lietuvių tauta. Čia užrašyta tiesioginė valstiečio kalba. 
Taip prabyla pirmas lietuvis savo tautos pirmajame eilėraštyje. Bet jis pasirodo esąs labai senoviškų, 
pagoniškų pažiūrų. Krikščionių tikėjimui jis abejingas: 
Dievo prisakymų, bylo, aš niekada negirdėjau, 
Nei straipsčių [straipsnių] vieros [tikėjimo] krikščionių skaičiau. 
Bažnyčio[j] nuog dešimties metų nebuvau, 
Tiktai su burtinyke ant burtos veizdėdavau. 
Begeresni [geriau] su šventa burtinyke gaidį valgyti, 
Neig bažnyčio[j] šaukimo žėkų [mokinių giedojimo] klausyti.3 
Baigiamojoje, kompoziciniu atžvilgiu trečiojoje, dalyje (nuo 79 eilutės) Mažvydas emocingai 
kreipiasi į ponus, kad jie verstų žmones į tikrą tikėjimą. Tą emocinį pakilumą parengia tiesioginė 
valstiečio kalba, turinti sukelti krikščionių pasibaisėjimą, nes lietuvis su burtininke valgo apeiginį 
gaidį, bet neina į bažnyčią ir nieko nenusimano apie tikėjimą. Galima manyti, kad tie lietuvio artojo 
prisipažinimai yra retorinė figūra, hiperbolė, bet ir kiti šaltiniai taip pat pažymi pagoniškų papročių 
gajumą XVI a. Lietuvoje. 
Jau pats apsisprendimas parašyti pratarmę eilėmis rodo, kad Mažvydas turėjo poetinių ambicijų, 
siekė dalykinio ir retorinio efekto, įsivaizdavo savo skaitytoją kaip raštingą, vadinasi, ne vien tik 
mažaraštį ar beraštį, bet ir mokytą. 
Kaip parodė Juozo Girdzijausko tyrinėjimai, Mažvydas laikėsi anuo metu neretai pasitaikančios 
sintaksinės-intonacinės eilėdaros taisyklių4. Mažvydo prakalba yra vienintelis ryškus šios eilėdaros 
pavyzdys lietuvių literatūroje. Sintaksinė-intonacinė eilėdara pasiekia kalbos ritmiškumo 
2 Martynas Mažvydas, Pirmoji lietuviška knyga, tekstą ir komentarus paruošė Marcelinas Ročka, Vilnius: Vaga, 1974, p. 99. 
3 Ibid., p. 105. 
4 Juozas Girdzijauskas, Lietuvių eilėdara: silabinės-toninės sistemos susiformavimas, Vilnius: Vaga, 1966, p. 55. 
sintaksinėmis priemonėmis: sakinio dalys ir patys sakiniai panašiai išdėstomi visame kūrinyje. Tai 
sukelia nuolatos pasikartojantį panašų intonacinį bangavimą. Dėl to toks ir pavadinimas: sintaksinė
intonacinė. Intonaciniu vienetu tampa dvieilis – balso pakėlimas pirmosios eilutės pabaigoje ir balso 
nuleidimas bei pauzė antrosios eilutes pabaigoje. Žinoma, kūrinyje yra ir įvairesnių intonacijų, kai jų 
pareikalauja turinys, mintis. 
Stilistinių figūrų nėra daug, leksika sausoka, kiek emocingesnė sintaksė. Pavyzdžiui, sušukimas: 
Ach, ponai, klausykit ir permanykit,  
Balsus tuos jūsų žmonių išgirskit!5 
Yra pakartojimų, išvardijimų, asindetonų – bejungtukių žodžių porų, teikiančių kalbai 
iškilmingumo: „sūnūs dukterys“, „dangų žemę“. Tokia figūra prasideda ir pati pratarmė, duodanti 
toną tolesnėms emocijoms, „broliai seserys". 
Randame pirmąjį lietuvišką eiliuotą periodą – ilgą, išbaigtą banguojančios intonacijos sakinį, 
sudarytą iš kylančios ir krintančios dalies (eil. 21–26): 
Jei klausi žmogų, biau [ar] moki poterį byloti,  
Prisakymus Dievo biau galėtų atminti,  
Vieros krikščionių straipsčius ar gali skaityti,  
Apie dūšios [sielos] išganymą biau gali ką žinoti, – 
Zotagomis [tuojau] tau žmogus tur atsakyti,  
Jog geresniai atmen arti nent [negu] poterį byloti.6 
Kylančioje periodo dalyje išvardijami klausimai, įrėminti į polisindetoną (pasikartoja jungtukai 
„biau“ ir „ar“), patys jungtukai sudaro tris inversijas (perkelti į sakinių vidurį). Antroje periodo dalyje 
intonacija išsilygina („Zotagomis...“) ir krinta. Paskutinę eilutę labai reikšmingai pauzė padalija į du 
narius (pauzė po žodžio „arti“). 
Matome, visiškai natūralu ir reikšminga, kad tas pirmasis lietuviškas eilėraštis parašytas knyginiu 
stiliumi, kurio Mažvydas išmoko mokykloje iš lotyniškų ir lenkiškų pavyzdžių. Mažvydo retorika yra 
antikinės ir biblinės kilmės, o eilėdara – lenkiška. Taip jis pradeda sintetinti ir jungti lietuviškame 
kūrinyje, lietuvių kalbos vartosenoje Europos kultūros tradicijas. Jo pirmasis bandymas padaryti 
lietuvišką žodį europietišku yra gana sėkmingas. 
Kurdamas tą naująjį stilių, atverdamas duris į knyginę tautos kultūrą, Mažvydas kai ką mechaniškai 
kopijavo iš kitų, įsileisdamas į savo raštus nemaža gramatinių ir leksinių polonizmų. Taip jis suvokė 
pažangą. 
4. Elementorius. Anų laikų katekizmuose paprastai būdavo pateikiami ir vadovėliai vaikų pradiniam 
švietimui. Mažvydo katekizme yra 4 puslapių elementorius. Jame paskelbta pirmoji lietuviška abėcėlė. 
Jis pavadintas „Pigus ir trumpas mokslas skaityti ir rašyti“. Raides Mažvydas vadina, be abejo, jau 
anksčiau Lietuvoje atsiradusiais terminais – didžiosios ir mažosios skaitytinės. Duoda 23 didžiąsias 
raides lotynišku šriftu ir 25 mažąsias gotišku šriftu. Raidės suskirstytos į grupes lietuviškais 
pavadinimais: balsinės, dvibalsinės, sanbalsinės (dabar balsės, dvibalsės ir priebalsės). Lotyniška 
abėcėlė buvo reikalinga pradedant vaikams mokytis lotynų kalbos ir lotyniškai giedoti. O apskritai 
Mažvydas lietuviškai rašybai pavyzdį ėmė iš lenkų. 
Tada ir iki pat naujausių laikų mokytis skaityti būdavo pradedama nuo silabizavimo, arba, 
lietuviškai tariant, skiemenavimo (graikiškai sylabė – „skiemuo“). Pratimai būdavo sudarinėjami imant 
iš eilės visus balsius ir priebalsius: Ga ge gi go gu; Stra stre stri stro stru ir t. t. 
Pratimų pabaigoje Mažvydas duoda du pedagogiškus patarimus. Vieną skirtą mokytojams, kad per 
daug nevargintų „silabizatūra“ bernelių, bet geriau mokytų juos skaityti. O kitas, eiliuotas, skirtas 
5 Mažvydas, Pirmoji lietuviška knyga, 1974, p. 105. 
6 Ibid., p. 103. 
mokiniams-žėkeliams: 
Sūneliai, mokykitėsi veikiaus, nepateikit [netingėkit],  
Pateikaudami [tingėdami] tėvų lobio netrėkit [neeikvokit].7 
5. Religinė knygos dalis, kurią sudaro pats katekizmas ir giesmynėlis bei tarp jų įsiterpę 
pasaulietinio pobūdžio socialiniai ir doroviniai pamokymai ir paaiškinimai. Šią dalį Mažvydas sakosi 
skiriąs „dėl prastų žmonių, o didžiaus dėl sūnelių ir šeimynos ūkinykų“. Čia išdėstomos penkios 
krikščionių mokslo dalys. Pats katekizmas yra glaustas, minimalus. 
Pirmoji dalis – „Dešimtis Dievo prisakymų“, arba dekalogas. Antroji dalis – „Dvylika straipsčių, per 
apaštalus šventuosius suguldytų“ (malda „Tikiu Dievą Tėvą“). Trečioji dalis – „Tėve mūsų, kuris esi 
danguosu“ (malda „Tėve mūsų“). Ketvirtoji dalis – apie Švento krikšto ir Komunijos sakramentus – 
Dievo malonę suteikiančias apeigas. Penktoji dalis yra tie minėti socialiniai ir doroviniai pamokymai. 
Poskyryje „Urėdai [pareigos] ūkinykų“ surašyti konkretūs pamokymai vyriškiams (tur vyrai mylėti savo 
moteris kaipo savo pačių kūnus), moterims (vyras esti galva motriškės; graikštumas [grožis] teesti ne 
nuog lauko, kursai paguldytas yra pynimuosu plaukų ir prirėdime aukso arba ploščių apidengime, bet 
nuogi tiesos esti širdy). Nemaža teiginių, pagrįstų žmonijos patirtimi, religijų dogmomis, 
amžinosiomis tiesomis: gerbk tėvą ir motiną, neužmušk, nevok, nepaleistuvauk, neliudyk neteisingai. 
Smerkiami girtuokliai ir girtuoklės, šeimoms liepiama saugoti tarpusavio meilę ir santarvę. 
Suprantama, Mažvydas yra visiškai lojalus socialinei santvarkai. Jis nė iš tolo negali būti lyginamas su 
tokiais Reformacijos veikėjais kaip Tomas Miunceris (Tom Münzer), kuris, įkvėptas Reformacijos idėjų, 
su ginklu ėjo prieš ponus, vadovavo valstiečių kovai Vokietijoje ir 1525 m. padėjo savo jauną galvą. 
Bet vis dėlto Mažvydas neužmiršta socialinio humaniškumo: „jūs, ponai, teisybę ir gėrybę tarnams 
priduokit“8. 
6.  Upaminojimas [priminimas]. Vėl prašo lietuvinykus ir žemaičius, mieluosius brolius ir seseris, 
trumpą mokslą išmokti, taip pat sūnus ir šeimyną išmokyti. Pažada parašyti didesnį katekizmą. 
7. Skaitytojop [į skaitytoją]. Tai trumpas eiliuotas pabaigos žodis. Jis skelbia labai svarbų dalyką: 
dabar pradedamos leisti lietuviškos knygos, taigi gali pasitaikyti ir klaidelių. Taip Mažvydas 
deklaruoja savo istorinę misiją: 
Brolau mielasis, skaitydams tatai žinosi,  
Jog tasai liežuvis dabar reiškiasi.  
Todrin [todėl] jei rasi kokį paklydimą,  
Pataisyk be visokio užvydėjimo.9 
8. Giesmynėlis. Jis vadinasi „Pradestisi [prasideda] giesmės šventos“. Anais laikais buvo stengiamasi 
ir vaikus mokyklose, ir apskritai žmones išmokyti giedoti, ypač protestantų bažnyčiose. Mažvydo 
katekizme įdėta 11 giesmių su gaidomis. Gaidų yra 10, nes dvi giesmės giedamos ta pačia gaida. Nei 
autoriai, nei vertėjai nenurodyti. Giesmių priedu Mažvydo katekizmas išsiskiria iš kitų to meto 
katekizmų, leidžiamų dažniausiai be giesmių10. Svarbiausias giesmių vertimų šaltinis buvo minėto 
lenkų liuteronų veikėjo Jano Sekliucijano darbai. 
Katekizmo giesmynėlyje, nors jis nedidelis, išryškėja du Reformacijos pradinio etapo procesai. 
Vienas jų – ryšys su katalikiškaisiais Viduramžiais. Nuo katalikiškos tradicijos reformatai ryžtingai 
atsiribojo tik XVI a. pabaigoje. Mažvydo katekizme randame, pavyzdžiui, populiarų Viduramžių himną 
apie Jėzų „Bernelis gimė mumus“. Jis buvo giedamas ne tik lotyniškai, bet ir tautinėmis kalbomis. 
7 Ibid., p. 115. 
8 Ibid., p. 155. 
9 Ibid., p. 161. 
10 Dainora Pociūtė, XVI–XVII a. protestantų bažnytinės giesmės: Lietuvos Didžioji Kunigaikštystė ir Prūsų Lietuva, Vilnius: Pradai, 
1995, p. 14. 
Mažvydas pabrėžia jos seną „suguldymą“, tad giesmė tikriausiai anksčiau buvo giedama ir Didžiojoje 
Lietuvoje11. 
Kitas Mažvydo laikų protestantų giedojimo būdingas bruožas – gražiausių tekstų ir melodijų 
paplitimas įvairiose tautose. Katekizmo rinkinėlyje atsispindi literatūrinė ir muzikinė lenkų, vokiečių 
(Liuterio), čekų kūryba. Manoma, kad, be Mažvydo ir Zablockio, katekizmo giesmes vertė Kulvietis, 
Rapolionis, gal Augustinas Jomantas, bet identifikuoti galima tik Zablockio „Litaniją, naujai 
suguldytą“. 
Pirmosios lietuviškos knygos kalba. Ją išsamiausiai tyrinėjo Zigmas Zinkevičius. Katekizmo kalbos 
pagrindas žemaitiškas, bet yra nemaža ir aukštaitybių. Vėliau pats Mažvydas stengėsi savo kalbą 
aukštaitinti. Jis ilgus metus gyveno tarp vakarų aukštaičių – Ragainėje. 
Pirmosios lietuviškos knygos sintaksė turi lenkiškų elementų, ypač verstiniuose tekstuose. 
Leksika pasižymi įvairove. Yra senų, gražių lietuviškų žodžių, kurie maitina mūsų kalbą per amžius: 
„alga“, „draugystė“, „garbė“, „išmintis“, „kalavijas“, „mokytojas“, „rūstybė“, „tiesa“ ir kt. Negalėjo 
Mažvydas išvengti vertinių, t. y. žodžių, sudarytų kitų kalbų pavyzdžiu: liežuvis – kalba (iš lenkų k. 
język), suguldyti – sukurti, išversti (iš lenkų k. złożyć) ir kt. Nelietuvių kilmės žodžiai kartu su jų 
vediniais sudaro apie 20 % pirmojoje lietuviškoje knygoje pavartotos leksikos. Didžioji jų dalis – 
slavizmai (ne tik slavų kilmės, bet ir per slavus gauti žodžiai). Trečdalis jų jau buvo tvirtai įėję į lietuvių 
kalbą: aliejus, asilas, bažnyčia, ponas, vynas ir kt. Du trečdaliai slavizmų tik ne per seniausiai ėmė plisti 
aukštesnio visuomenės sluoksnio ir kunigų kalboje: čėsas – laikas, kožnas – kiekvienas, svietas – 
pasaulis, žmonės, urėdas – pareiga, tarnyba, griekas – nuodėmė ir kt. Jau yra ir tiesiai iš lenkų kalbos 
atėjusių skolinių (polonizmų): iškada – nuostolis, žala, pekla – pragaras ir kt. Nemaža slavizmų 
ilgainiui iš lietuvių kalbos išnyko. Polonizmai, kaip ir lenkiškos rašybos maniera, yra lenkiškos 
kultūrinės aplinkos, stiprėjusios Lietuvos Didžiojoje Kunigaikštystėje XVI a., padarinys. Naujų skolinių 
iš vokiečių kalbos (germanizmų) pirmojoje lietuviškoje knygoje visai nėra. 
Pirmosios lietuviškos knygos reikšmė išryškėja dar labiau, palyginus ją su pirmosiomis suomių, 
estų, latvių, prūsų knygomis, išleistomis taip pat XVI a. Jos liuteroniškos. Estams ir latviams po vieną 
kitą knygą XVI a. išleido vokiečiai. Tiesa, esama vienos labai svarbios išimties – pirmoji išlikusi latviška 
knyga išleista 1585 m. Vilniuje. Tai buvo žymaus vokiečių jėzuito Petro Kanizijaus (Peter Kanijs, 
Canisius) katekizmas, išverstas rygiečio kunigo Erdmano Tolgsdorfo (Erdman Tolgsdorf). Latviai ir 
estai neturi savo Mažvydo. Dviejose išlikusiose pirmosiose latviškose knygose neminimas nė latvių 
vardas, jie vadinami nevokiečiais ir tiek. Panašiai ir Estijoje. Panašus į Mažvydą yra tik pirmųjų 
suomiškų knygų autorius ir parengėjas Mikaelis Agrikola (Mikael Agricola). Be kita ko, jis taip pat 
mokėsi Vitenbergo universitete 1536–1539 m., tad galėjo būti pažįstamas su Kulviečiu. 
Suomija tuo metu buvo Švedijos provincija. Agrikola gimė valstiečių šeimoje, todėl ir gavo tokią 
pavardę: lotynų k. agricola – „žemdirbys“. Jis tapo Turku (Abo) miesto vyskupu. Turku tada buvo 
Suomijos sostinė. 
Agrikola parengė pirmąją suomišką knygą Abėcėlė, išleistą tarp 1538–1543 m. greičiausiai Liubeke 
(Vokietija). Paskelbė dar 9 knygas: Psalmyną ir kitas. Psalmyne yra dvieilis: 
Tikriausia išgirs suomių šneką Tas,  
Kuris perpranta kiekvieno sielą. 
Tie žodžiai yra artimi Mažvydo katekizmo eiliuotosios pratarmes dvasiai12. 
GIESMĖ ŠV. AMBRAZIEJAUS BEI ŠV. AUGUSTINO  
1549 m. Mažvydas Karaliaučiuje išleido savo verstų giesmių rinkinėlį, pavadinęs jį Giesmė S. 
11 Ibid., p. 17. 
12 Stasys Skrodenis, „Suomių literatūros pradininkas: sukanka 425 metai nuo suomių literatūros pradininko Mikaelio Agrikolos 
(1508 ar 1510–1557) mirties“, in: Literatūra ir menas, 1982 m. gruodžio 25 d., p. 14. 
[švento] Ambraziejaus bei S. [švento] Augustino, kurią vadin Te Deum laudamus. Su giesmėmis apie iš 
numirusių prikėlimą Jėzaus Kristaus. Išguldytos per M. Mosvidą Vaitkūną etc.13 Ant naudos Ragainės 
bažnyčiai ir kitų etc. Išleista J. Veinreicho. Vienintelis šios knygelės egzempliorius saugomas Lenkijos 
mokslų akademijos bibliotekoje Kurnike. 
Reikia pasakyti, kad šios knygos likimas labai laimingas. Knygotyrininkai tokių atsitikimų žino ne 
vieną. Ją atsitiktinai surado lenkų istorikas Zygmuntas Celichovskis (Zygmunt Celychowski) ir 
fotografuotiniu būdu išleido 1897 m. Poznanėje. O knygelę jis aptiko restauruodamas Kurniko 
bibliotekoje saugomą Sekliucijano 1556 m. Karaliaučiuje išleistą lenkišką postilę: įrišant šią knygą, jos 
viršeliai buvo klijuojami iš Mažvydo knygelės lapų. Tokie dalykai tada buvo ne naujiena. 
Šiame rinkinėlyje pateiktos trys Viduramžių giesmės. Giesmės „Te Deum laudamus“ („Tave Dievą 
garbinam“) autorystė pagal legendą priskiriama Bažnyčios Tėvams14 – šv. Ambraziejui (IV a.) ir šv. 
Augustinui (IV–V a.), – tačiau tai gali būti nežinomo autoriaus pirmųjų krikščionybės amžių himnas. 
Šios giesmės tekstas iš tikrųjų skamba kaip himnas (cituojant rašyba sudabartinta): 
Tave Dievą garbinam, 
Tave Viešpatį pažįstam, 
Tave amžinąjį Tėvą 
Visa žemė šlovin. 
Tavęsp [pas tave] visi angelai, 
Tavęsp visokios dangaus galybės, 
Tavęsp cherubins ir serafins [aukštieji angelai] 
Šauk balsu neperstojančiu: 
Šventas, šventas, 
Šventas Viešpats Dievas Sabaot!15 
Antroji giesmė „Per tavo šventą prikėlimą“ lenkiškai giedota jau XV a. Trečioji „Kristus Dievas 
mūsų“ giedota iš seno, galbūt tai yra originali lietuviška giesmė16. 
Taigi Mažvydas trijuose leidiniuose, kuriuos pats išleido, paskelbė 15 giesmių (Katekizmas – 1547, 
Giesmė šv. Ambražiejaus – 1549, Forma krikštymo – 1559). Pusė jų buvo viduramžiški himnai, pusė – 
reformacinės. Taip jis suderino senąjį katalikišką ir naująjį protestantišką bažnytinį giedojimą. 
Panašias proporcijas regėsime ir Mažvydo giesmyne. Drauge čia atsispindi ir Didžiosios Lietuvos 
tradicija17. Didžioji Lietuva – tai pirmoji Mažvydo mokykla, pirmoji jo veiklos stadija, tik, deja, 
konkrečių faktų apie tai nežinome. 
Pirmoji lietuviška dedikacija. Giesmė šv. Ambražiejaus susijusi su Mažvydo paskyrimu Ragainės 
klebonu ir turi įdomią dedikaciją būsimam jo tiesioginiam viršininkui, Ragainės apskrities valdytojui 
Sebastijonui Perbantui, suvokietėjusiam prūsui, mokėjusiam ir lietuvių kalbą. Atrodo, kad jis buvo 
aristokratas. Ši Mažvydo dedikacija yra pirmoji lietuviška knygos dedikacija, tiesa, dar neeiliuota. Ji 
labai įdomi literatūriniu požiūriu. Pateikiame visą tekstą. 
Didžios ir aukštos giminės vyrui Ponui Sebastijonui Perbanth, hauptmonui [viršininkui] Ragainės et 
cet. 
M. Mossuids Vaitkūnas [Vaitkaus sūnus] etc. Sveikatos dūšios bei kūno geidž nuog Dievo per 
Kristų. 
Supratau klausytojus Dievo žodžio [parapijiečius] norinčius turėti giesmę tą, kurią vadin: Te Deum 
laudamus. Todėlei ją kaip išguldžiau – su kitomis ant šviesos išsiųsti ir Tavo Mylistos vardui ją 
13 etc [et cetera] – lot. k. „ir taip toliau“. 
14 Bažnyčios Tėvais vadinami ankstyvieji krikščionių veikėjai. 
15 Mažvydas, Pirmoji lietuviška knyga, 1974, p. 133–134. 
16 Pociūtė, 1995, p. 19–20. 
17 Ibid., p. 18, 20. 
prirašyti pastačiau. Jau nū ją išsiųsdams Tavo M[ylistai] prirašau ir vietoj Velykos pauto [kiaušinio] 
dovanoju, pakarnai [nuolankiai] prašydams, idant T[avo] M[ylista] linksma širdžia tą dovanėlę 
priimtumbi [priimtum]. Lobėk [turtėk, būk] Dievo meilėje. Ragainėje 3 dieną mėnesies kovo. Metų 
Dievo užgimimo 1549. 
Kaip matome, Mažvydas kalba su savo būsimuoju viršininku laisvu, net kiek juokaujamu tonu – 
knygelę dovanoja jam vietoj Velykos pauto. 
Norėtume atkreipti dėmesį į tai, koks buvo tada lietuvių diduomenės, bajorijos, inteligentijos 
etiketas. Didikai ir įvairūs ponai vadinami didžia ir aukšta gimine. Perbantas tituluojamas „Tavo 
Mylista“. Šis lietuviškas-slaviškas hibridas žinomas nuo senovės. Motiejaus Strijkovskio liudijimu, 
žemaičiai krikšto metu į Jogailą kreipėsi žodžiais Mylastyvas Karaliau. Vietoj dabartinio termino 
dedikuoti, kuris yra lotyniškos kilmės tarptautinis žodis, Mažvydas sako lietuviškai prirašyti, 
išplėsdamas žodžio reikšmę. Tai jo ar kitų sugalvotas naujadaras pagal lenkų vartoseną. Aukštam 
stiliui priklauso ir pasakymas ant šviesos išsiųsti vietoj išspausdinti. 
FORMA KRIKŠTYMO 
Ši Mažvydo iš vokiečių kalbos išversta agenda, t. y. krikšto sakramento teikimo tvarkos aprašymas, 
buvo išspausdinta 1559 m. Karaliaučiuje Johano Daubmano (Johan Daubmann) spaustuvėje. Visas 
pavadinimas toks: Forma krikštymo. Kaip Bažnyčios Įstatyme Hercikystės Prūsų ir kitosu žemėsu 
laikoma yra. Kad Mažvydas yra tos knygelės vertėjas ir parengėjas, paaiškėja vėl iš akrosticho, kurį 
1946 m. surado Safarevičius. Agendos pabaigoje esančiame Liuterio giesmės „Kristus Jordanop [prie 
Jordano upės] atėjo“, kurią tikriausiai vertė pats Mažvydas, lotyniškai įrašytas vardas MARTJNUSS ir 
pavardė – vienintelį kartą lietuviškai MASZVJDAS. Šioje Liuterio giesmėje giedama apie tai, kaip Jėzų 
Kristų Jordano upėje krikštijo Jonas Krikštytojas. 
Knygoje nurodoma, ką kūdikių krikštijimo metu turi kalbėti kunigas arba krikštytojas, kokias vietas 
iš evangelijų skaityti, reikalaujama pabrėžti, kad krikštas išvaduoja nuo prigimtinės nuodėmės ir yra 
kaip antrasis gimimas. Surašytos maldos, kurias reikia kalbėti, ką bažnyčios tarnas turi pasakyti 
kūmams, kokius jiems duoti klausimus ir kaip kūmai turi atsakyti, kada kūdikį aplaistyti vandeniu, 
kada kalbėti aukštu ir permanytinu balsu, kokia pati krikšto akto formulė. Svarbūs paaiškinimai, kaip 
elgtis ypatingais atvejais, kai kūdikį dėl silpnumo reikia krikštyti namuose. Tą gali daryti motina arba 
kita moteriškė ar vyriškis. Tas krikštas galioja. 
Baltramiejus Vilentas 
Giesmės krikščioniškos – pirmasis lietuviškas giesmynas. Turbūt tvirtai galima pasakyti, kad 
giesmyno parengimą Mažvydas laikė svarbiausiu savo gyvenimo uždaviniu. Jis mokė giedoti žmones 
jau ir Lietuvoje. Apytiksliai paskaičiavus maždaug 75 % Mažvydo paskelbtų lietuviškų tekstų sudaro 
giesmės (tarp jų ir šiek tiek psalmių) su gaidomis. Psalmės taip pat pritaikytos giedoti, turi gaidas. 
Tokią Mažvydo kūrybinio darbo kryptį, jam atvykus į Mažąją Lietuvą, stiprino tai, kad liuteronai, kaip 
ir kiti protestantai, giedojimą laikė svarbiausia pamaldų dalimi. Kunigaikštis Albrechtas pats buvo 
sukūręs giesmių. 
Mažvydas giesmyną rengė labai kruopščiai. Buvo leidiniui parašęs ir lotynišką pratarmę. Tačiau 
mirtis neleido jo išspausdinti. 
Baltramiejus Vilentas gimė apie 1525 m., mirė 1587 m. Karaliaučiuje. Buvo, kaip minėjome, 
Mažvydo pusbrolis, greičiausiai Mažvydo motinos brolio sūnus, bajoras. Lietuvių tautybės bajorų 
Mažojoje Lietuvoje nebuvo – lietuviai ten neturėjo pačių valdomos valstybės. 1546 ar 1457 m. įstojo į 
Karaliaučiaus universitetą, kurį baigęs kelis dešimtmečius iki mirties dirbo Karaliaučiaus lietuviškos 
parapijos klebonu. Lietuvių parapijos Karaliaučiuje būta jau apie 1530 m. Ji turėjo savo kleboną ir Šv. 
Mykolo bažnyčią Šteindamo (Steindam) priemiestyje. Vėliau, 1604 m., lietuviai kartu su lenkais gavo 
erdvesnę Šv. Elzbietos bažnyčią Zakheimo priemiestyje. Buvo du kartus vedęs, turėjo daug vaikų. 
Kilus 1571 m. badui, globojo į Karaliaučių atbėgusius lietuvius. Turėjo autoritetą tarp kitų lietuvių 
dvasininkų. Nuo Vilento laikų ilgesniam laikui susidarė tradicija, kad Karaliaučiaus lietuvių kunigas yra 
pagrindinis lietuviškų knygų rengėjas. Vilento spaudai atiduodamų lietuviškų knygų leidimą 
finansavo kunigaikščio iždas18. Vilentui buvo žinoma, kad Lietuvos Didžiojoje Kunigaikštystėje 
rengiami katalikiški raštai lietuvių kalba. Atkreipdamas į tai Prūsijos Kunigaikštystės valdžios dėmesį, 
siekė finansinės paramos lietuviškoms liuteroniškoms knygoms, leidžiamoms Karaliaučiuje. Savo 
vertimus Vilentas duodavo peržiūrėti kitiems lietuvių pastoriams19. 
Vilentas išleido Liuterio Enchiridioną – Katekizmą mažą (Karaliaučius, 1575, 1579) ir ištraukas iš 
Naujojo Testamento Evangelijos bei epistolos (Karaliaučius, 1579), t. y. tekstus, kurie reikalingi, kad 
būtų skaitomi bažnyčiose iš evangelijų ir apaštalų laiškų (epistolų) sekmadieniais bei švenčių 
dienomis. 
Liuterio Enchiridionas, arba Mažasis katekizmas, kaip jau buvo minėta, 1561 m. išleistas 
Karaliaučiuje vokiečių ir prūsų kalbomis, bet nei Mažvydas, nei Vilentas to leidinio nemini, o gal 
tiesiog neaptikta tokių šaltinių. 
Papildomų žinių apie Vilento literatūrinę veiklą teikia Vilento antrosios žmonos Onos laiškas 
Prūsijos kunigaikščiui Jurgiui Frydrichui, Albrechto sūnėnui, rašytas 1587 m. po vyro mirties. Našlė 
prašo, kad kunigaikštis sušelptų ją ir gausią jos šeimą, ir siūlo pabaigti jos vyro pradėtą vokiečių 
rašytojo Feito Dytricho (Veit Dietrich), Liuterio ir Melanchtono bičiulio, garsios Vaikų postilės20 
vertimą į lietuvių kalbą. Dytricho postilė tuo metu buvo labai populiari. Žinių apie tolesnį šio vertimo 
likimą kol kas nėra. 
Onos laiško fotokopiją išsaugojo kalbininkas baltistas Jonas Kabelka (1914–1986). Vilentienė rašo, 
kad jos vyras „prie Feito Dytricho išganingos postilės triūsė keletą metų beveik dieną naktį, 
nesigailėdamas sveikatos ir ją prarasdamas, nes vargšai lietuviai savo kalba neturi jokios postilės [...]“. 
Po vyro mirties su didele šeima atsidūrusi sunkioje materialinėje padėtyje, ji norėjo, kad kiti vertėjai 
tą darbą užbaigtų ir knyga būtų išleista. Laiške ji prašo, kad posūnis Baltramiejus būtų paskirtas į 
mirusio vyro vietą Karaliaučiuje, pabrėždama, kad jis moka lietuvių kalbą ir kad ši atžala „prie tėvo, 
mano mielo vyro, išaugo, rūpestingai išauklėta ir išmokyta“21. Vilentienės prašymas dėl posūnio 
paskyrimo nebuvo išklausytas. Lietuviškos parapijos klebono vietą užėmė daug stambesnis 
autoritetas – Jonas Bretkūnas. Jaunasis Vilentas dirbo kunigu kitose Mažosios Lietuvos parapijose. 
MAŽVYDO GIESMĖS KRIKŠČIONIŠKOS. Paveldėjęs Mažvydo giesmyno nebaigtą rankraštį, 
Vilentas, toliau dirbdamas su turima medžiaga, išleido ją dviem dalimis: 1. Giesmės krikščioniškos, 
giedamos bažnyčiosu per adventą ir Kalėdas ik gramnyčių [Kristaus paaukojimo]. Išspaustos 
Karaliaučiuj nuog Jono Daubmano metų Dievo M. D. LXVI.; 2. Giesmės krikščioniškos, giedamos 
bažnyčiosu per Velykas ir Sekmines ik advento. Išspaustos Karaliaučiuj nuog Jono Daubmano metų 
Dievo M. D. LXX. Soli Deo gloria [vienam Dievui garbė]. 
Manoma, kad pirmąją giesmyno dalį kartu su ten esančia jo paties pratarme spaudai parengė dar 
Mažvydas, o antrąją dalį baigė rengti ir išleido Vilentas, kuris į ją įdėjo ir savo verstų giesmių22. Kitaip 
ir būti negalėjo. Taip lietuviai sulaukė savo pirmojo giesmyno, stambiausio XVI a. 
1566 m. išleista pirma Giesmių krikščioniškų dalis turi 94 puslapius, o 1570 m. išleista dalis daug 
didesnė – 350 puslapių. 
18 Domas Kaunas, Mažosios Lietuvos knyga: lietuviškos knygos raida 1547–1940, Vilnius: Baltos lankos, 1996, p. 40. 
19 Ibid., p. 44. 
20 Postilė (žodis, kilęs iš lot. kalbos) – pamokslų rinkinys. 
21 Jurgis Lebedys, Jonas Kabelka, „Nauji duomenys apie B. Vilento literatūrinę veiklą“, in: Jurgis Lebedys, Lituanistikos baruose, p. 
85. 
22 Vaclovas Biržiška, Aleksandrynas: senųjų lietuvių rašytojų, rašiusių prieš 1865 m., biografijos, bibliografijos ir biobibliografijos, 2
asis (fotografuotas) leid., Vilnius: Lietuvos kultūros fondas, 1990, p. 109. 
Mažvydo giesmynas yra labai vertingas lietuvių poetinės ir muzikinės-vokalinės kultūros 
paminklas. Jame yra 76 giesmės ir 30 eiliuotų psalmių – giesmių iš Senojo Testamento23. Giesmynas 
yra specifiškas, rodantis, kad protestantizmo kuriamas giedojimo būdas palaipsniui pereina iš 
katalikiško. Nors Mažvydas ir jo talkininkai buvo ištikimi liuteronų tikėjimui, giesmyne, kaip ir jo 
Katekizmo priede pateiktose giesmėse, išsiskiria dvi atskiros giedojimo linijos – katalikiška 
Viduramžių ir naujoji – liuteronų. Dainora Pociūtė yra sudariusi „XVI–XVII a. Prūsų Lietuvos bažnytinių 
giesmių sąrašą“24, kuris rodo, kad Mažvydo giesmyne yra pateikta grupė Viduramžių garsiausių 
originalių kūrinių, giesmių ir himnų, sukurtų IV–XV a., taip pat 5 Viduramžių giesmės, verstos iš lenkų 
kalbos. 
Mažvydo giesmyne išspausdintos 3 evangelinės didžiosios giesmės. Viena jų „Magnificat“ (lot. k. 
„garbina“) – Marija garbina Dievą, kad pamatė jos nuolankumą ir ją pasirinko būsimąja Jėzaus 
Kristaus motina. Šiai didžiajai giesmei gaidas tvarkė („ant visų tonų pritaisytos“) Širvintos (dabar 
Kutuzovas, Kaliningrado sr.) pastorius Tomas Gedkantas. Į giesmyną įdėti klasikiniai himnai 
(iškilmingos Viduramžių giesmės), kurių autoriais laikomi įžymūs teologai ir filosofai: šv. Ambraziejus, 
šv. Augustinas, šv. Tomas Akvinietis ir kt. 
Iš naujųjų Reformacijos laikų giesmių – daugiausia sukurtų Liuterio. Garsusis reformatorius sukūrė, 
išvertė arba perkūrė svarbiausius tekstus liuteronams – apie 40. Giesmyne yra pora dešimčių Liuterio 
tekstų, tarp jų – senųjų vokiečių liaudies giesmių, Viduramžių himnų, čekų bažnyčios reformuotojo 
Jano Huso perdirbinių. Liuterio vokiškų giesmių rinkinys Dvasinės giesmės buvo išleistas 1553 m. 
Antrojoje Giesmių krikščioniškų dalyje paskelbta Liuterio giesmė „Macnus apgintojas mūsų Dievas“. 
Ji parašyta 45-osios psalmės motyvais („Dievas – mūsų prieglauda“). Tai išgarsėjęs choralas (chorinis 
kūrinys), tapęs Reformacijos himnu. Naujais laikais buvo vadinamas net XVI a. „Marseliete“, 
Didžiosios prancūzų revoliucijos dainos, tapusios Prancūzijos himnu, vardu. Liuterio giesmė 
pristatoma žodžiais: „anta labai gražaus ir linksmo balso apie apgynimą Bažnyčios“25. Šį „balsą“ savo 
kūryboje panaudojo įžymus vokiečių kompozitorius Richardas Vagneris ir kt. 
Naujųjų giesmių grupėje išsiskiria „Čekų brolių“ giesmės. Jie buvo Reformacijos pirmtakai, pradėję 
veikti XV a. viduryje Čekijoje, laikėsi savo ideologo Jano Huso (1371–1415) programos, reikalavo 
religinių ir socialinių reformų miestiečių ir valstiečių naudai. Pats Husas buvo paskelbtas katalikų 
priešu ir sudegintas. Mažvydo giesmyne yra populiaraus „čekų brolių“ poeto Veiso (Weiss) giesmių; 
kai kurios čekiškos melodijos pritaikytos naujiems tekstams. Tai būdinga to meto protestantizmo 
veikėjams. 
Atskirai minėtina archajiška ir tikroviška, kaip ne sykį pasitaikąs istorinis įvykis, „Giesmė raudinga 
apie marą ir piktąją pavietrę [epidemiją] bei votis bjauriąsias“. Kaip rodo analizė, Mažvydo giesmyne 
gali būti 3–6 originalios, t. y. lietuviškos, giesmės. Mažoka. „Giesmės raudingos“ kalbinė išraiška ir 
koloritas lietuviški, nematyti vertimo apnašų: 
Ligos ateit [ateina] ant mūsų negirdėtos,  
Laužo gumbas, niežai ir žaizdos piktos,  
Gaun smertis nogla [staigi], drugys, karščių liga  
Poną, ubagą. 
Miršt maži vaikai prieg kreklo [krūties] motinos,  
Numiršt motriškės ir mergaitės jaunos,  
Gimdytojus ir vaikus užmuš maras –  
Negelbt daktaras. 
23 Pociūtė, 1995, p. 21. 
24 Ibid., p. 147–178. 
25 Martynas Mažvydas, Katekizmas ir kiti raštai=Catechismus and andere Schriften: faksimilių rinkinys, redaktorius Giedrius 
Subačius, Vilnius: Baltos lankos, 1993, p. 438. 
Žmonių taipo nū daug didei pamirė,  
Jog nepakastus varnai, vilkai ėdė,  
Lavonus kitus ing vandenį mėtė  
Žuvims valgyti.26 
Mažvydo giesmyno tekstų eilėdaros pagrindas – silabizmas, t. y. apytiksliai vienodas skiemenų 
skaičius visose kūrinio eilutėse27. Taigi galima sakyti, kad silabinė eilėdara su dėsningu vienodų 
skiemenų skaičiumi atitinkamose eilutėse rašytinėje lietuvių literatūroje pradėjo formuotis XVI a., bet 
galutinai įsitvirtino tik XVII a. Ji vyravo iki XIX a. pabaigos, kol susiformavo silabotoninė eilėdara 
(Maironis). Daroma tokia išvada: „Akivaizdu, jog M. Mažvydas ir jo bendradarbiai nesekė jokiu 
ankstesnio giesmyno modeliu, o atrinkdami giesmes, sukūrė savitą, originalų rinkinį“28. Tuo 
vertingesnis yra pirmasis lietuviškas giesmynas. 
Deja, Mažvydas ir Vilentas nenurodė daugelio giesmių vertėjų ar autorių lietuvių. Dabar labai 
sunku tai išsiaiškinti. Vertėjai, jeigu ir nurodomi, tai tik prie 1–2 tekstų. Tai Zablockis, Vilentas, 
Jomantas, Kulvietis, Rapolionis, Rodūnionis, Šeduikionis, Kirtoforas, Merkucecijus, Marcijanas, 
Gedkantas, Blotnas. Kokiu būdu tie Mažvydo ir Vilento talkininkai, kurie gyveno vienu laiku ir dirbo 
vieną darbą, bendradarbiavo, tarėsi, susitikinėjo? Faktas, kad jie atvykdavo pas Mažvydą į Ragainę. 
Faktas, kad keliaudavo pas Vilentą į Karaliaučių. Be abejo, susirašinėjo. Taigi Mažvydą reikia laikyti 
lietuvių raštijos kūrimo pirmuoju vadovu ir įkvėpėju, o Vilentą – pirmuoju pagalbininku ir stipriu 
pusbrolio pradėto darbo tęsėju, vykdytoju, įtvirtintoju. Dirbdamas sostinėje Karaliaučiuje, o ne 
provincijoje Ragainėje, jis kėlė lietuvių kultūros autoritetą. 
Mažvydo parašytoje pratarmėje pirmajai giesmyno daliai nė žodžio nepasakyta apie talkininkus, 
net apie jau mirusius garsiuosius profesorius Kulvietį ir Rapolionį. Pratarmėje nieko nerašoma ir apie 
giesmyno atsiradimo aplinkybes. Tik aukštu emociniu-bažnytiniu stiliumi įpareigojami pastoriai 
(„Gerbiami vyrai“) giesmes, kurios skelbiamos „visiems susirinkusiems jas giedoti ir dažnai (jei tik 
įmanoma, kasdien) giedant įpratinti tamsią liaudį šlovinti mums rodomas Dievo geradarystes per 
Kristų, mūsų Išganytoją ir Atpirkėją“. Čia matyti labai konkreti Mažvydo pastoriaus programa. 
Bet skaitykime toliau. Ir nuskamba religiniam kontekstui netikėtas teiginys – ne apie religiją, o apie 
tautą. Mažvydas sako: „šį darbą [t. y. giesmyną] aš padariau ne dėl to, kad ateityje jis atneštų mano 
vardui šlovę ir išgarsėjimą (aišku, aš to ir netrokštu, ir žinau, kad iš tokio darbo šito ir nereikia siekti), 
bet dėl to, kad lietuvių Bažnyčia įkvėptai ir ištikimai liaupsintų vienintelio Dangiškojo Dievo Tėvo ir 
Mūsų Viešpaties Jėzaus Kristaus vardą, jo garbę, šlovę ir nuopelnus ir kad mūsų gimtasis žodis 
tarnaudamas gyvas išliktų ir būtų perduotas ainiams“29. Tai Mažvydo atsisveikinimas ir kartu dvasinis 
testamentas tautai. Parengęs ir išleidęs pirmąsias lietuviškas knygas Mažvydas šlovę pelnė visiems 
laikams, o Bažnyčia perdavė jo užrašytą lietuvišką žodį ainiams. 
Kurias giesmes išvertė pats Mažvydas? Konkrečiai galima sakyti, kad jis išvertė dvi pirmąsias 
rinkinėlio Giesmė šv. Ambražiejaus giesmes: vieną iš lotynų k. „Tave Dievą garbinam“, kitą iš lenkų k. 
„Per tavo šventą prikėlimą“. Trečioji to rinkinėlio giesmė „Kristus Dievas mūsų“ gali būti originali30. Ją 
Mažvydas vadina „senąja“ – taigi ji sukurta anksčiau. Mažvydas išvertė ir minėtą Liuterio giesmę 
„Kristus Jordanop atėjo“, esančią leidinyje Forma krikštymo. Kaip jau buvo minėta, tai matome iš jo 
akrosticho. 
Dalis giesmių, sudėtų į Katekizmą, turbūt taip pat verstos Mažvydo. Giesmių krikščioniškų I dalį 
Mažvydas vadina savo darbu. Reikia manyti, kaip ir Giesmių krikščioniškų II dalį sudaro daugiausia 
Mažvydo vertimai. Mažvydas vertė iš lotynų, lenkų ir vokiečių kalbų. Ir nors negalime pasakyti, kiek 
konkrečiai giesmių išvertė, bet neabejotina, kad daugiau negu kas nors kitas. Mažvydo raštuose 
26 Ibid., p. 471. 
27 Girdzijauskas, 1966, 56–57, 66. 
28 Pociūtė, 1995, p. 27. 
29 Mažvydas, Pirmoji lietuviška knyga, 1974, p. 193; Koženiauskienė, 1990, p. 76. 
30 Pociūtė, 1995, p. 153. 
paskelbta apie 100 giesmių. Maždaug pusė jų – gal kiek mažiau (40–50) – bus verstos Mažvydo. Taigi 
ir šiuo atžvilgiu, t. y. kaip vertėjas, jis yra pirmasis. 
Kaip rodo Mažvydo išleistos ir parengtos leisti knygos, jam padėjo savo tekstais gera dešimtis 
pagalbininkų, įskaičiuojant Kulvietį ir Rapolionį, mirusius 1545 m. Ko gero, visi jie buvo kilę iš 
Didžiosios Lietuvos, nuo Vilniaus, Trakų. Šią aplinkybę reikia gerai įsidėmėti. Vadinasi, Lietuvos 
Didžiojoje Kunigaikštystėje jau tada formavosi lietuvių tautinė inteligentija, jos lietuviška sąmonė. Ir 
atvirkščiai – Mažojoje Lietuvoje ir Prūsijoje, kuri iki 1525 m. priklausė Vokiečių (Kryžiuočių) ordinui, 
lietuvių savimonei nebuvo sąlygų atsirasti – pavergta tauta ten negalėjo turėti ir savo bajorijos. 
Aplinkybės taip susiklostė, kad dauguma Didžiojoje Lietuvoje gyvenusių bajorų-inteligentų, 
būdami jautrūs moderniems reiškiniams, priėmė naująjį mokslą – liuteronybę ir todėl atsidūrė 
Karaliaučiuje, kur pradėjo veikti aukštoji mokykla. O paskui dėl religinių įsitikinimų ir buities 
(pastoriaus tarnyba) pasiliko Prūsijos Kunigaikštystėje. Tai buvo didelis, kaip dabar pasakytume, 
„protų nutekėjimas“ į kitą valstybę. Todėl ir lietuvių raštija kurį laiką sparčiau vystėsi Prūsijos 
Kunigaikštystėje negu Lietuvos Didžiojoje Kunigaikštystėje. 
Kyla klausimas, kodėl XVI a. pirmojoje pusėje beveik visa išsimokslinusių lietuvių karta (Kulvietis, 
Rapolionis, Zablockis, Mažvydas ir kt.) perėjo iš katalikybės į liuteronybę? Juk jie visi buvo krikštyti 
katalikiškai. Įsivaizduokime, jeigu toji karta arba bent žymi jos dalis būtų likusi ištikima katalikybei. 
Tada niekas jiems veikti Lietuvoje nebūtų trukdęs. Lietuvių raštijos atsiradimas atrodytų kitaip. 
Bet toji karta norėjo dirbti Lietuvoje. Žinome, ką Kulvietis rašė Bonai Sforcai 1543 m. 
išspausdintame laiške. Pasišventė tie lietuvių humanistai liuteronybei, matyt, dėl to, kad jautė, 
suprato naujos konfesijos demokratiškumą ir artumą tautai, nes Liuteris reikalavo krikščionybę 
skleisti tautinėmis kalbomis. Tai ir bus buvę jiems svarbiausia – per krikščionybę pasijusti savo tautos 
dalimi. To reikalavo Renesansas, ne tik Reformacija. 
Mažvydo giesmynas jau XVIII a. pabaigoje buvo žinomas tik iš literatūros šaltinių. Iš užmaršties jį 
prikėlė lietuvių kilmės vokiečių kalbininkas Jurgis Gerulis, radęs šį giesmyną 1921 m. Karaliaučiaus 
valstybiniame archyve. Egzempliorius priklausė Prūsijos kunigaikščiui. Gerulis fotografuotiniu būdu 
išleido Mažvydo raštus Kaune 1922 m. ir pakartotinai – Heidelberge Vokietijoje. Šiuo metu Mažvydo 
giesmynų originalų likimas nežinomas. 
Martynas Mažvydas ir jo tėvynė Lietuva 
Mąstant apie Mažvydo veiklą ir asmenybę, gali susidaryti įspūdis, kad jam rūpėjo vien tik religijos 
reikalai, vien tik bažnyčia, o kitos problemos – tautinės, pilietinės – visai nejaudino. Tačiau nereikia 
skubėti siaurinti Mažvydo akiračio. 
Nieko negalime pasakyti apie Mažvydo požiūrį į Lietuvos Didžiosios Kunigaikštystės politinį 
gyvenimą, tokias valstybės savarankiškumo apraiškas, kaip Alberto Goštauto iniciatyva parengtą 
Pirmąjį Lietuvos Statutą (1529) arba to paties Lietuvos didiko valia rašomas Lietuvos kronikas 
(metraščius) XVI a. pirmojoje pusėje. Tiesa, tie metraščiai buvo rašomi rusėnų kalba, plito tik 
rankraštiniais nuorašais, bet jie skleidė valstybinį patriotizmą. Daugelis juos skaičiusių to meto 
eruditų tikėjo ten skleidžiama informacija, kad lietuvių bajorai yra kilę iš romėnų. Apie tai turėjo būti 
girdėjęs ir Mažvydas. 1523 m. Krokuvoje išleidžiama lotynų kalba Mikalojaus Husoviano Lietuvą 
aukštinanti poema Apie stumbro išvaizdą, žiaurumą ir medžioklę. Tų dalykų Mažvydas, einantis 
mokslus, negalėjo nežinoti. Deja, šaltiniai apie tai nepateikia jokios konkrečios informacijos. 
Taip, jis neturėjo tokių ryšių su LDK diduomene kaip Kulvietis, Rapolionis, Zablockis, bet su Prūsijos 
kunigaikščiu Albrechtu bendravo artimai ir intensyviai, jį palaikė Žemaičių seniūnas Jonas Bilevičius. 
Mažvydas buvo Kulviečio, Rapolionio bendražygis, vadinasi, iš esmės priklausė tai pačiai ryšių orbitai. 
Įsidėmėtinas dar toks faktas. Vokiečių teologas Mencelijus parengė lotynų kalba leidinį, kuriame 
paskelbti Rapolionio ir jo paties disputai teologijos klausimais. Jie išleisti Vokietijos mieste Eislėbene 
1558 m. Dedikacijoje Mikalojui Radvilai Juodajam, Lietuvos kancleriui ir Vilniaus vaivadai, Mencelijus 
mini Lietuvos įžymius vyrus – Kulvietį, Jurgį (tikriausiai Zablockį), Rapolionį ir Mažvydą. Ar reagavo į 
šią informaciją Radvila Juodasis, nežinia. Protestantizmą (kalvinizmą) Lietuvos valstybėje jis platino 
lenkų kalba. 
Kai kurie faktai rodo, kad Mažvydui nestigo pilietinio ir tautinio užmojo, nors pirmasis jo darbas 
buvo liuteroniškai auklėti savo parapijiečius, įstrigusius tarp pagonybės ir katalikybės. Mažvydas 
apskritai laikėsi švietėjiškos doktrinos. Savo Katekizmo eiliuotoje pratarmėje jis džiugiai skelbia, kad 
lietuviai turės savo knygų, kad įgyvendintas senas tautos troškimas. Ištikimybė tėvynei kartu su 
pagarba didiesiems kunigaikščiams, vadinasi, Lietuvos valdovams, ne Lenkijos karaliams, 
deklaruojama lotyniškoje Katekizmo dedikacijoje. Nuo Jogailos laikų visi Lenkijos karaliai buvo 
Jogailaičiai. Pirmoji eilutė skelbia tėvynės Lietuvos meilę: „Lietuva mano garsi, kunigaikščių laiminga 
tėvyne“. Lotyniškas originalas skamba dar patriotiškiau: „ducum magnorum altrix“ – „didžiųjų 
kunigaikščių tėvyne“. Lietuvos valdovų titulas buvo būtent „didysis kunigaikštis“ – dux magnus. 
Gyvendamas Ragainėje tarp lietuvių, Mažvydas nesijautė esąs tarp svetimų ir Giesmių krikščioniškų 
pirmosios dalies lotyniškoje pratarmėje, kaip sakėme, pabrėžė tą savo tautinę nuostatą: jis dirba ir 
Bažnyčiai, ir tam, kad „mūsų gimtasis žodis tarnaudamas gyvas išliktų ir būtų perduotas ainiams“. 
Visa tai sieja Mažvydą ir su Lietuvos Didžiąja Kunigaikštyste, ir su savo tauta. Tai pilietiškas 
nusiteikimas. Apskritai Mažvydo šaknys – Lietuvoje, nors likimas jam lėmė gyventi ir dirbti Prūsijoje. 
Albinas Jovaišas, Jie parašė pirmąsias lietuviškas knygas, Vilnius: Lietuvių literatūros ir tautosakos 
institutas, 2009, p. 98–129. 
LIETUVIŲ TAUTA

– prieš daugelį amžių sukūrusi Lietuvos valstybę,
– jos teisinius pamatus grindusi Lietuvos Statutais ir Lietuvos Respublikos Konstitucijomis,
– šimtmečiais atkakliai gynusi savo laisvę ir nepriklausomybę,
– išsaugojusi savo dvasią, gimtąją kalbą, raštą ir papročius,
– įkūnydama prigimtinę žmogaus ir Tautos teisę laisvai gyventi ir kurti savo tėvų ir protėvių žemėje – nepriklausomoje Lietuvos valstybėje,
– puoselėdama Lietuvos žemėje tautinę santarvę,
– siekdama atviros, teisingos, darnios pilietinės visuomenės ir teisinės valstybės,
atgimusios Lietuvos valstybės piliečių valia priima ir skelbia šią KONSTITUCIJĄ
 

I SKIRSNIS
LIETUVOS VALSTYBĖ

1 straipsnis
Lietuvos valstybė yra nepriklausoma demokratinė respublika.

2 straipsnis
Lietuvos valstybę kuria Tauta. Suverenitetas priklauso Tautai.

3 straipsnis
Niekas negali varžyti ar riboti Tautos suvereniteto, savintis visai Tautai priklausančių suverenių galių.
Tauta ir kiekvienas pilietis turi teisę priešintis bet kam, kas prievarta kėsinasi į Lietuvos valstybės nepriklausomybę, teritorijos vientisumą, konstitucinę santvarką.

4 straipsnis
Aukščiausią suverenią galią Tauta vykdo tiesiogiai ar per demokratiškai išrinktus savo atstovus.

5 straipsnis
Valstybės valdžią Lietuvoje vykdo Seimas, Respublikos Prezidentas ir Vyriausybė, Teismas.
Valdžios galias riboja Konstitucija.
Valdžios įstaigos tarnauja žmonėms.

6 straipsnis
Konstitucija yra vientisas ir tiesiogiai taikomas aktas.
Kiekvienas savo teises gali ginti remdamasis Konstitucija.

7 straipsnis
Negalioja joks įstatymas ar kitas aktas priešingas Konstitucijai.
Galioja tik paskelbti įstatymai.
Įstatymo nežinojimas neatleidžia nuo atsakomybės.

8 straipsnis
Valstybinės valdžios ar jos institucijos užgrobimas smurtu laikomi antikonstituciniais veiksmais, yra neteisėti ir negalioja.

9 straipsnis
Svarbiausi Valstybės bei Tautos gyvenimo klausimai sprendžiami referendumu.
Įstatymo nustatytais atvejais referendumą skelbia Seimas.
Referendumas taip pat skelbiamas, jeigu jo reikalauja ne mažiau kaip 300 tūkstančių piliečių, turinčių rinkimų teisę.
Referendumo skelbimo ir vykdymo tvarką nustato įstatymas.

10 straipsnis
Lietuvos valstybės teritorija yra vientisa ir nedalijama į jokius valstybinius darinius.
Valstybės sienos gali būti keičiamos tik Lietuvos Respublikos tarptautine sutartimi, kai ją ratifikuoja 4/5 visų Seimo narių.

11 straipsnis
Lietuvos valstybės teritorijos administracinius vienetus ir jų ribas nustato įstatymas.

12 straipsnis
Lietuvos Respublikos pilietybė įgyjama gimstant ir kitais įstatymo nustatytais pagrindais.
Išskyrus įstatymo numatytus atskirus atvejus, niekas negali būti kartu Lietuvos Respublikos ir kitos valstybės pilietis.
Pilietybės įgijimo ir netekimo tvarką nustato įstatymas.

13 straipsnis
Lietuvos valstybė globoja savo piliečius užsienyje.
Draudžiama išduoti Lietuvos Respublikos pilietį kitai valstybei, jeigu Lietuvos Respublikos tarptautinė sutartis nenustato kitaip.

14 straipsnis
Valstybinė kalba – lietuvių kalba.

15 straipsnis
Valstybės vėliavos spalvos – geltona, žalia, raudona.
Valstybės herbas – baltas Vytis raudoname lauke.
Valstybės herbą, vėliavą ir jų naudojimą nustato įstatymai.

16 straipsnis
Valstybės himnas – Vinco Kudirkos „Tautiška giesmė“.

17 straipsnis
Lietuvos valstybės sostinė yra Vilniaus miestas – ilgaamžė istorinė Lietuvos sostinė.
 

II SKIRSNIS
ŽMOGUS IR VALSTYBĖ

18 straipsnis
Žmogaus teisės ir laisvės yra prigimtinės.

19 straipsnis
Žmogaus teisę į gyvybę saugo įstatymas.

20 straipsnis
Žmogaus laisvė neliečiama.
Niekas negali būti savavališkai sulaikytas arba laikomas suimtas. Niekam neturi būti atimta laisvė kitaip, kaip tokiais pagrindais ir pagal tokias procedūras, kokias yra nustatęs įstatymas.
Nusikaltimo vietoje sulaikytas asmuo per 48 valandas turi būti pristatytas į teismą, kur sulaikytajam dalyvaujant sprendžiamas sulaikymo pagrįstumas. Jeigu teismas nepriima nutarimo asmenį suimti, sulaikytasis tuojau pat paleidžiamas.

21 straipsnis
Žmogaus asmuo neliečiamas.
Žmogaus orumą gina įstatymas.
Draudžiama žmogų kankinti, žaloti, žeminti jo orumą, žiauriai su juo elgtis, taip pat nustatyti tokias bausmes.
Su žmogumi, be jo žinios ir laisvo sutikimo, negali būti atliekami moksliniai ar medicinos bandymai.

22 straipsnis
Žmogaus privatus gyvenimas neliečiamas.
Asmens susirašinėjimas, pokalbiai telefonu, telegrafo pranešimai ir kitoks susižinojimas neliečiami.
Informacija apie privatų asmens gyvenimą gali būti renkama tik motyvuotu teismo sprendimu ir tik pagal įstatymą.
Įstatymas ir teismas saugo, kad niekas nepatirtų savavališko ar neteisėto kišimosi į jo asmeninį ir šeimyninį gyvenimą, kėsinimosi į jo garbę ir orumą.

23 straipsnis
Nuosavybė neliečiama.
Nuosavybės teises saugo įstatymai.
Nuosavybė gali būti paimama tik įstatymo nustatyta tvarka visuomenės poreikiams ir teisingai atlyginama.

24 straipsnis
Žmogaus būstas neliečiamas.
Be gyventojo sutikimo įeiti į būstą neleidžiama kitaip, kaip tik teismo sprendimu arba įstatymo nustatyta tvarka tada, kai reikia garantuoti viešąją tvarką, sulaikyti nusikaltėlį, gelbėti žmogaus gyvybę, sveikatą ar turtą.

25 straipsnis
Žmogus turi teisę turėti savo įsitikinimus ir juos laisvai reikšti.
Žmogui neturi būti kliudoma ieškoti, gauti ir skleisti informaciją bei idėjas.
Laisvė reikšti įsitikinimus, gauti ir skleisti informaciją negali būti ribojama kitaip, kaip tik įstatymu, jei tai būtina apsaugoti žmogaus sveikatai, garbei ir orumui, privačiam gyvenimui, dorovei ar ginti konstitucinei santvarkai.
Laisvė reikšti įsitikinimus ir skleisti informaciją nesuderinama su nusikalstamais veiksmais – tautinės, rasinės, religinės ar socialinės neapykantos, prievartos bei diskriminacijos kurstymu, šmeižtu ir dezinformacija.
Pilietis turi teisę įstatymo nustatyta tvarka gauti valstybės įstaigų turimą informaciją apie jį.

26 straipsnis
Minties, tikėjimo ir sąžinės laisvė yra nevaržoma.
Kiekvienas žmogus turi teisę laisvai pasirinkti bet kurią religiją arba tikėjimą ir vienas ar su kitais, privačiai ar viešai ją išpažinti, atlikinėti religines apeigas, praktikuoti tikėjimą ir mokyti jo.
Niekas negali kito asmens versti nei būti verčiamas pasirinkti ar išpažinti kurią nors religiją arba tikėjimą.
Žmogaus laisvė išpažinti ir skleisti religiją arba tikėjimą negali būti apribota kitaip, kaip tik įstatymu ir tik tada, kai būtina garantuoti visuomenės saugumą, viešąją tvarką, žmonių sveikatą ir dorovę, taip pat kitas asmens pagrindines teises ir laisves.
Tėvai ir globėjai nevaržomi rūpinasi vaikų ir globotinių religiniu ir doroviniu auklėjimu pagal savo įsitikinimus.

27 straipsnis
Žmogaus įsitikinimais, praktikuojama religija ar tikėjimu negali būti pateisinamas nusikaltimas ar įstatymų nevykdymas.

28 straipsnis
Įgyvendindamas savo teises ir naudodamasis savo laisvėmis, žmogus privalo laikytis Lietuvos Respublikos Konstitucijos ir įstatymų, nevaržyti kitų žmonių teisių ir laisvių.

29 straipsnis
Įstatymui, teismui ir kitoms valstybės institucijoms ar pareigūnams visi asmenys lygūs.
Žmogaus teisių negalima varžyti ir teikti jam privilegijų dėl jo lyties, rasės, tautybės, kalbos, kilmės, socialinės padėties, tikėjimo, įsitikinimų ar pažiūrų pagrindu.

30 straipsnis
Asmuo, kurio konstitucinės teisės ar laisvės pažeidžiamos, turi teisę kreiptis į teismą.
Asmeniui padarytos materialinės ir moralinės žalos atlyginimą nustato įstatymas.

31 straipsnis
Asmuo laikomas nekaltu, kol jo kaltumas neįrodytas įstatymo nustatyta tvarka ir pripažintas įsiteisėjusiu teismo nuosprendžiu.
Asmuo, kaltinamas padaręs nusikaltimą, turi teisę, kad jo bylą viešai ir teisingai išnagrinėtų nepriklausomas ir bešališkas teismas.
Draudžiama versti duoti parodymus prieš save, savo šeimos narius ar artimus giminaičius.
Bausmė gali būti skiriama ar taikoma tik remiantis įstatymu.
Niekas negali būti baudžiamas už tą patį nusikaltimą antrą kartą.
Asmeniui, kuris įtariamas padaręs nusikaltimą, ir kaltinamajam nuo jų sulaikymo arba pirmosios apklausos momento garantuojama teisė į gynybą, taip pat ir teisė turėti advokatą.

32 straipsnis
Pilietis gali laisvai kilnotis ir pasirinkti gyvenamąją vietą Lietuvoje, gali laisvai išvykti iš Lietuvos.
Šios teisės negali būti varžomos kitaip, kaip tik įstatymu ir jeigu tai būtina valstybės saugumui, žmonių sveikatai apsaugoti, taip pat vykdant teisingumą.
Negalima drausti piliečiui grįžti į Lietuvą.
Kiekvienas lietuvis gali apsigyventi Lietuvoje.

33 straipsnis
Piliečiai turi teisę dalyvauti valdant savo šalį tiek tiesiogiai, tiek per demokratiškai išrinktus atstovus, taip pat teisę lygiomis sąlygomis stoti į Lietuvos Respublikos valstybinę tarnybą.
Piliečiams laiduojama teisė kritikuoti valstybės įstaigų ar pareigūnų darbą, apskųsti jų sprendimus. Draudžiama persekioti už kritiką.
Piliečiams laiduojama peticijos teisė, kurios įgyvendinimo tvarką nustato įstatymas.

34 straipsnis
Piliečiai, kuriems rinkimų dieną yra sukakę 18 metų, turi rinkimų teisę.
Teisę būti išrinktam nustato Lietuvos Respublikos Konstitucija ir rinkimų įstatymai.
Rinkimuose nedalyvauja piliečiai, kurie teismo pripažinti neveiksniais.

35 straipsnis
Piliečiams laiduojama teisė laisvai vienytis į bendrijas, politines partijas ar asociacijas, jei šių tikslai ir veikla nėra priešingi Konstitucijai ir įstatymams.
Niekas negali būti verčiamas priklausyti kokiai nors bendrijai, politinei partijai ar asociacijai.
Politinių partijų, kitų politinių ir visuomeninių organizacijų steigimą ir veiklą reglamentuoja įstatymas.

36 straipsnis
Negalima drausti ar trukdyti piliečiams rinktis be ginklo į taikius susirinkimus.
Ši teisė negali būti ribojama kitaip, kaip tik įstatymu ir tik tada, kai reikia apsaugoti valstybės ar visuomenės saugumą, viešąją tvarką, žmonių sveikatą ar dorovę arba kitų asmenų teises ir laisves.

37 straipsnis
Piliečiai, priklausantys tautinėms bendrijoms, turi teisę puoselėti savo kalbą, kultūrą ir papročius.
 

III SKIRSNIS
VISUOMENĖ IR VALSTYBĖ

38 straipsnis
Šeima yra visuomenės ir valstybės pagrindas.
Valstybė saugo ir globoja šeimą, motinystę, tėvystę ir vaikystę.
Santuoka sudaroma laisvu vyro ir moters sutarimu.
Valstybė registruoja santuoką, gimimą ir mirtį. Valstybė pripažįsta ir bažnytinę santuokos registraciją.
Sutuoktinių teisės šeimoje lygios.
Tėvų teisė ir pareiga – auklėti savo vaikus dorais žmonėmis ir ištikimais piliečiais, iki pilnametystės juos išlaikyti.
Vaikų pareiga – gerbti tėvus, globoti juos senatvėje ir tausoti jų palikimą.

39 straipsnis
Valstybė globoja šeimas, auginančias ir auklėjančias vaikus namuose, įstatymo nustatyta tvarka teikia joms paramą.
Dirbančioms motinoms įstatymas numato mokamas atostogas iki gimdymo ir po jo, palankias darbo sąlygas ir kitas lengvatas.
Nepilnamečius vaikus gina įstatymas.

40 straipsnis
Valstybinės ir savivaldybių mokymo ir auklėjimo įstaigos yra pasaulietinės. Jose tėvų pageidavimu mokoma tikybos.
Įstatymo nustatyta tvarka gali būti steigiamos nevalstybinės mokymo bei auklėjimo įstaigos.
Aukštosioms mokykloms suteikiama autonomija.
Valstybė prižiūri mokymo ir auklėjimo įstaigų veiklą.

41 straipsnis
Asmenims iki 16 metų mokslas privalomas.
Mokymas valstybinėse ir savivaldybių bendrojo lavinimo, profesinėse bei aukštesniosiose mokyklose yra nemokamas.
Aukštasis mokslas prieinamas visiems pagal kiekvieno žmogaus sugebėjimus. Gerai besimokantiems piliečiams valstybinėse aukštosiose mokyklose laiduojamas nemokamas mokslas.

42 straipsnis
Kultūra, mokslas ir tyrinėjimai bei dėstymas yra laisvi.
Valstybė remia kultūrą ir mokslą, rūpinasi Lietuvos istorijos, meno ir kitų kultūros paminklų bei vertybių apsauga.
Dvasinius ir materialinius autoriaus interesus, susijusius su mokslo, technikos, kultūros ir meno kūryba, saugo ir gina įstatymas.

43 straipsnis
Valstybė pripažįsta tradicines Lietuvoje bažnyčias bei religines organizacijas, o kitas bažnyčias ir religines organizacijas – jeigu jos turi atramą visuomenėje ir jų mokymas bei apeigos neprieštarauja įstatymui ir dorai.
Valstybės pripažintos bažnyčios bei kitos religinės organizacijos turi juridinio asmens teises.
Bažnyčios bei religinės organizacijos laisvai skelbia savo mokslą, atlieka savo apeigas, turi maldos namus, labdaros įstaigas ir mokyklas dvasininkams rengti.
Bažnyčios bei religinės organizacijos laisvai tvarkosi pagal savus kanonus ir statutus.
Bažnyčių bei kitų religinių organizacijų būklė valstybėje nustatoma susitarimu arba įstatymu.
Bažnyčių bei religinių organizacijų mokslo skelbimas, kita tikybinė veikla, taip pat maldos namai negali būti naudojami tam, kas prieštarauja Konstitucijai ir įstatymams.
Lietuvoje nėra valstybinės religijos.

44 straipsnis
Masinės informacijos cenzūra draudžiama.
Valstybė, politinės partijos, politinės ir visuomeninės organizacijos, kitos institucijos ar asmenys negali monopolizuoti masinės informacijos priemonių.

45 straipsnis
Piliečių tautinės bendrijos savo tautinės kultūros reikalus, švietimą, labdarą, savitarpio pagalbą tvarko savarankiškai.
Tautinėms bendrijoms valstybė teikia paramą.
 

IV SKIRSNIS
TAUTOS ŪKIS IR DARBAS

46 straipsnis
Lietuvos ūkis grindžiamas privačios nuosavybės teise, asmens ūkinės veiklos laisve ir iniciatyva.
Valstybė remia visuomenei naudingas ūkines pastangas ir iniciatyvą.
Valstybė reguliuoja ūkinę veiklą taip, kad ji tarnautų bendrai tautos gerovei.
Įstatymas draudžia monopolizuoti gamybą ir rinką, saugo sąžiningos konkurencijos laisvę.
Valstybė gina vartotojo interesus.

47 straipsnis
Lietuvos Respublikai išimtine nuosavybės teise priklauso: žemės gelmės, taip pat valstybinės reikšmės vidaus vandenys, miškai, parkai, keliai, istorijos, archeologijos ir kultūros objektai.
Lietuvos Respublikai priklauso išimtinės teisės į oro erdvę virš jos teritorijos, jos kontinentinį šelfą bei ekonominę zoną Baltijos jūroje.
Žemę, vidaus vandenis ir miškus įsigyti nuosavybėn Lietuvos Respublikoje užsienio subjektai gali pagal konstitucinį įstatymą.
Žemės sklypai nuosavybės teise įstatymų nustatyta tvarka ir sąlygomis gali priklausyti užsienio valstybei – jos diplomatinėms ir konsulinėms įstaigoms įkurti.
Straipsnio pakeitimai:
Nr. I-1390, 1996-06-20, Žin., 1996, Nr. 64-1501 (1996-07-05)
Nr. IX-1305, 2003-01-23, Žin., 2003, Nr. 14-540 (2003-02-07)

48 straipsnis
Kiekvienas žmogus gali laisvai pasirinkti darbą bei verslą ir turi teisę turėti tinkamas, saugias ir sveikas darbo sąlygas, gauti teisingą apmokėjimą už darbą ir socialinę apsaugą nedarbo atveju.
Užsieniečių darbą Lietuvos Respublikoje reguliuoja įstatymas.
Priverčiamasis darbas draudžiamas.
Priverčiamuoju darbu nelaikoma tarnyba kariuomenėje ar ją pakeičianti alternatyvioji tarnyba, taip pat piliečių darbas karo, stichinės nelaimės, epidemijos ar kitais ypatingais atvejais.
Priverčiamuoju darbu nelaikomas ir įstatymo reguliuojamas teismo nuteistųjų darbas.

49 straipsnis
Kiekvienas dirbantis žmogus turi teisę turėti poilsį ir laisvalaikį, taip pat kasmetines mokamas atostogas.
Darbo laiko trukmę apibrėžia įstatymas.

50 straipsnis
Profesinės sąjungos kuriasi laisvai ir veikia savarankiškai. Jos gina darbuotojų profesines, ekonomines bei socialines teises bei interesus.
Visos profesinės sąjungos turi lygias teises.

51 straipsnis
Darbuotojai, gindami savo ekonominius ir socialinius interesus, turi teisę streikuoti.
Šios teisės apribojimus, įgyvendinimo sąlygas ir tvarką nustato įstatymas.

52 straipsnis
Valstybė laiduoja piliečių teisę gauti senatvės ir invalidumo pensijas, socialinę paramą nedarbo, ligos, našlystės, maitintojo netekimo ir kitais įstatymų numatytais atvejais.

53 straipsnis
Valstybė rūpinasi žmonių sveikata ir laiduoja medicinos pagalbą bei paslaugas žmogui susirgus. Įstatymas nustato piliečiams nemokamos medicinos pagalbos valstybinėse gydymo įstaigose teikimo tvarką.
Valstybė skatina visuomenės kūno kultūrą ir remia sportą.
Valstybė ir kiekvienas asmuo privalo saugoti aplinką nuo kenksmingų poveikių.

54 straipsnis
Valstybė rūpinasi natūralios gamtinės aplinkos, gyvūnijos ir augalijos, atskirų gamtos objektų ir ypač vertingų vietovių apsauga, prižiūri, kad su saiku būtų naudojami, taip pat atkuriami ir gausinami gamtos ištekliai.
Įstatymu draudžiama niokoti žemę, jos gelmes, vandenis, teršti vandenis ir orą, daryti radiacinį poveikį aplinkai bei skurdinti augaliją ir gyvūniją.
 

V SKIRSNIS
SEIMAS

55 straipsnis
Seimą sudaro Tautos atstovai – 141 Seimo narys, kurie renkami ketveriems metams remiantis visuotine, lygia, tiesiogine rinkimų teise ir slaptu balsavimu.
Seimas laikomas išrinktu, kai yra išrinkta ne mažiau kaip 3/5 Seimo narių.
Seimo narių rinkimų tvarką nustato įstatymas.

56 straipsnis
Seimo nariu gali būti renkamas Lietuvos Respublikos pilietis, kuris nesusijęs priesaika ar pasižadėjimu užsienio valstybei ir rinkimų dieną yra ne jaunesnis kaip 21 metų bei nuolat gyvena Lietuvoje.

Seimo nariais negali būti renkami asmenys, nebaigę atlikti bausmės pagal teismo paskirtą nuosprendį, taip pat asmenys, teismo pripažinti neveiksniais.

Straipsnio pakeitimas:
Nr. XIV-1030, 2022-04-21, paskelbta TAR 2022-04-21, i. k. 2022-08144

57 straipsnis
Eiliniai Seimo rinkimai rengiami Seimo narių įgaliojimų pabaigos metais spalio mėnesio antrą sekmadienį.
Eiliniai Seimo rinkimai, einantys po pirmalaikių Seimo rinkimų, rengiami šio straipsnio pirmojoje dalyje nurodytu laiku.
Straipsnio pakeitimas:
Nr. IX-2344, 2004-07-13, Žin., 2004, Nr. 111-4124 (2004-07-17)

58 straipsnis
Pirmalaikiai Seimo rinkimai gali būti rengiami Seimo nutarimu, priimtu ne mažiau kaip 3/5 visų Seimo narių balsų dauguma.
Pirmalaikius Seimo rinkimus gali paskelbti ir Respublikos Prezidentas:
1) jeigu Seimas per 30 dienų nuo pateikimo nepriėmė sprendimo dėl naujos Vyriausybės programos arba nuo Vyriausybės programos pirmojo pateikimo per 60 dienų du kartus iš eilės nepritarė Vyriausybės programai;
2) Vyriausybės siūlymu, jeigu Seimas pareiškia tiesioginį nepasitikėjimą Vyriausybe.
Respublikos Prezidentas negali skelbti pirmalaikių Seimo rinkimų, jeigu iki Respublikos Prezidento kadencijos pabaigos liko mažiau kaip 6 mėnesiai, taip pat jeigu po pirmalaikių Seimo rinkimų nepraėjo 6 mėnesiai.
Seimo nutarime ar Respublikos Prezidento akte dėl pirmalaikių Seimo rinkimų nurodoma naujo Seimo rinkimų diena. Naujo Seimo rinkimai turi būti surengti ne vėliau kaip per 3 mėnesius nuo sprendimo dėl pirmalaikių rinkimų priėmimo.

59 straipsnis
Seimo narių įgaliojimų laikas pradedamas skaičiuoti nuo tos dienos, kurią naujai išrinktas Seimas susirenka į pirmąjį posėdį. Nuo šio posėdžio pradžios baigiasi anksčiau išrinktų Seimo narių įgaliojimų laikas.
Išrinktas Seimo narys visas Tautos atstovo teises įgyja tik po to, kai Seime jis prisiekia būti ištikimas Lietuvos Respublikai.
Seimo narys, įstatymo nustatyta tvarka neprisiekęs arba prisiekęs lygtinai, netenka Seimo nario mandato. Dėl to Seimas priima nutarimą.
Pareigas eidami Seimo nariai vadovaujasi Lietuvos Respublikos Konstitucija, valstybės interesais, savo sąžine ir negali būti varžomi jokių mandatų.

60 straipsnis
Seimo nario pareigos, išskyrus jo pareigas Seime, nesuderinamos su jokiomis kitomis pareigomis valstybinėse įstaigose ir organizacijose, taip pat su darbu verslo, komercijos bei kitose privačiose įstaigose ar įmonėse. Savo įgaliojimų laikui Seimo narys atleidžiamas nuo pareigos atlikti krašto apsaugos tarnybą.
Seimo narys gali būti skiriamas tik Ministru Pirmininku ar ministru.
Seimo nario darbas, taip pat išlaidos, susijusios su jo parlamentine veikla, atlyginamos iš valstybės biudžeto. Seimo narys negali gauti jokio kito atlyginimo, išskyrus atlyginimą už kūrybinę veiklą.
Seimo nario pareigas, teises ir veiklos garantijas nustato įstatymas.

61 straipsnis
Seimo narys turi teisę pateikti paklausimą Ministrui Pirmininkui, ministrams, kitų valstybės institucijų, kurias sudaro arba išrenka Seimas, vadovams. Šie privalo atsakyti žodžiu ar raštu Seimo sesijoje Seimo nustatyta tvarka.
Sesijos metu ne mažesnė kaip 1/5 Seimo narių grupė gali pateikti interpeliaciją Ministrui Pirmininkui ar ministrui.
Seimas, apsvarstęs Ministro Pirmininko ar ministro atsakymą į interpeliaciją, gali nutarti, jog atsakymas esąs nepatenkinamas, ir pusės visų Seimo narių balsų dauguma pareikšti nepasitikėjimą Ministru Pirmininku ar ministru.
Balsavimo tvarką nustato įstatymas.

62 straipsnis
Seimo nario asmuo neliečiamas.
Seimo narys be Seimo sutikimo negali būti traukiamas baudžiamojon atsakomybėn, suimamas, negali būti kitaip suvaržoma jo laisvė.
Seimo narys už balsavimus ar kalbas Seime negali būti persekiojamas. Tačiau už asmens įžeidimą ar šmeižtą jis gali būti traukiamas atsakomybėn bendrąja tvarka.

63 straipsnis
Seimo nario įgaliojimai nutrūksta, kai:
1) pasibaigia įgaliojimų laikas arba susirenka į pirmąjį posėdį pirmalaikiuose rinkimuose išrinktasis Seimas;
2) jis miršta;
3) atsistatydina;
4) teismas pripažįsta jį neveiksniu;
5) Seimas panaikina jo mandatą apkaltos proceso tvarka;
6) rinkimai pripažįstami negaliojančiais arba šiurkščiai pažeidžiamas rinkimų įstatymas;
7) pereina dirbti arba neatsisako darbo, nesuderinamo su Seimo nario pareigomis;
8) netenka Lietuvos Respublikos pilietybės.

64 straipsnis
Seimas kasmet renkasi į dvi eilines – pavasario ir rudens – sesijas. Pavasario sesija prasideda kovo 10 dieną ir baigiasi birželio 30 dieną. Rudens sesija prasideda rugsėjo 10 dieną ir baigiasi gruodžio 23 dieną. Seimas gali nutarti sesiją pratęsti.
Neeilines sesijas šaukia Seimo Pirmininkas ne mažiau kaip trečdalio visų Seimo narių siūlymu, o Konstitucijos numatytais atvejais – Respublikos Prezidentas.

65 straipsnis
Naujai išrinktą Seimą susirinkti į pirmąjį posėdį, kuris turi įvykti ne vėliau kaip per 15 dienų po Seimo išrinkimo, kviečia Respublikos Prezidentas. Jeigu Respublikos Prezidentas nekviečia Seimo susirinkti, Seimo nariai renkasi patys kitą dieną pasibaigus 15 dienų terminui.

66 straipsnis
Seimo posėdžiams vadovauja Seimo Pirmininkas arba jo pavaduotojas.
Pirmąjį po rinkimų Seimo posėdį pradeda vyriausias pagal amžių Seimo narys.

67 straipsnis
Seimas:
1) svarsto ir priima Konstitucijos pataisas;

2) leidžia įstatymus;

3) priima nutarimus dėl referendumų;

4) skiria Lietuvos Respublikos Prezidento rinkimus;

5) steigia įstatymo numatytas valstybės institucijas bei skiria ir atleidžia jų vadovus;

6) pritaria ar nepritaria Respublikos Prezidento teikiamai Ministro Pirmininko kandidatūrai;

7) svarsto Ministro Pirmininko pateiktą Vyriausybės programą ir sprendžia, ar jai pritarti;

8) Vyriausybės siūlymu steigia ir panaikina Lietuvos Respublikos ministerijas;

9) prižiūri Vyriausybės veiklą, gali reikšti nepasitikėjimą Ministru Pirmininku ar ministru;

10) skiria Konstitucinio Teismo teisėjus, Aukščiausiojo Teismo teisėjus bei šių teismų pirmininkus;

11) skiria ir atleidžia valstybės kontrolierių, Lietuvos banko valdybos pirmininką;

12) skiria savivaldybių tarybų ir savivaldybių merų rinkimus;

13) sudaro Vyriausiąją rinkimų komisiją ir keičia jos sudėtį;

14) tvirtina valstybės biudžetą ir prižiūri, kaip jis vykdomas;

15) nustato valstybinius mokesčius ir kitus privalomus mokėjimus;

16) ratifikuoja ir denonsuoja Lietuvos Respublikos tarptautines sutartis, svarsto kitus užsienio politikos klausimus;

17) nustato Respublikos administracinį suskirstymą;

18) steigia Lietuvos Respublikos valstybinius apdovanojimus;

19) leidžia amnestijos aktus;

20) įveda tiesioginį valdymą, karo ir nepaprastąją padėtį, skelbia mobilizaciją ir priima sprendimą panaudoti ginkluotąsias pajėgas.

Straipsnio pakeitimas:
Nr. XIV-1028, 2022-04-21, paskelbta TAR 2022-04-21, i. k. 2022-08142

68 straipsnis
Įstatymų leidybos iniciatyvos teisė Seime priklauso Seimo nariams, Respublikos Prezidentui ir Vyriausybei.
Įstatymų leidybos iniciatyvos teisę turi taip pat Lietuvos Respublikos piliečiai. 50 tūkstančių piliečių, turinčių rinkimų teisę, gali teikti Seimui įstatymo projektą, ir jį Seimas privalo svarstyti.

69 straipsnis
Įstatymai Seime priimami laikantis įstatymo nustatytos procedūros.
Įstatymai laikomi priimtais, jeigu už juos balsavo dauguma Seimo narių, dalyvaujančių posėdyje.
Lietuvos Respublikos konstituciniai įstatymai priimami, jeigu už juos balsuoja daugiau kaip pusė visų Seimo narių, o keičiami ne mažesne kaip 3/5 visų Seimo narių balsų dauguma. Konstitucinių įstatymų sąrašą 3/5 Seimo narių balsų dauguma nustato Seimas.
Lietuvos Respublikos įstatymų nuostatos gali būti priimamos ir referendumu.

70 straipsnis
Seimo priimti įstatymai įsigalioja po to, kai juos pasirašo ir oficialiai paskelbia Lietuvos Respublikos Prezidentas, jeigu pačiais įstatymais nenustatoma vėlesnė įsigaliojimo diena.
Kitus Seimo priimtus aktus ir Seimo statutą pasirašo Seimo Pirmininkas. Šie aktai įsigalioja kitą dieną po jų paskelbimo, jeigu pačiais aktais nenustatoma kita įsigaliojimo tvarka.

71 straipsnis
Respublikos Prezidentas Seimo priimtą įstatymą ne vėliau kaip per dešimt dienų po įteikimo arba pasirašo ir oficialiai paskelbia, arba motyvuotai grąžina Seimui pakartotinai svarstyti.
Jeigu nurodytu laiku Seimo priimto įstatymo Respublikos Prezidentas negrąžina ir nepasirašo, toks įstatymas įsigalioja po to, kai jį pasirašo ir oficialiai paskelbia Seimo Pirmininkas.
Referendumu priimtą įstatymą ar kitą aktą ne vėliau kaip per 5 dienas privalo pasirašyti ir oficialiai paskelbti Respublikos Prezidentas.
Jeigu nurodytu laiku tokio įstatymo Respublikos Prezidentas nepasirašo ir nepaskelbia, įstatymas įsigalioja po to, kai jį pasirašo ir oficialiai paskelbia Seimo Pirmininkas.

72 straipsnis
Respublikos Prezidento grąžintą įstatymą Seimas gali iš naujo svarstyti ir priimti.
Pakartotinai Seimo apsvarstytas įstatymas laikomas priimtu, jeigu buvo priimtos Respublikos Prezidento teikiamos pataisos ir papildymai arba jeigu už įstatymą balsavo daugiau kaip 1/2, o už konstitucinį įstatymą ne mažiau kaip 3/5 visų Seimo narių.
Tokius įstatymus Respublikos Prezidentas privalo ne vėliau kaip per tris dienas pasirašyti ir nedelsiant oficialiai paskelbti.

73 straipsnis
Piliečių skundus dėl valstybės ir savivaldybių pareigūnų (išskyrus teisėjus) piktnaudžiavimo ar biurokratizmo tiria Seimo kontrolieriai. Jie turi teisę siūlyti teismui kaltus pareigūnus atleisti iš užimamų pareigų.
Seimo kontrolierių įgaliojimus nustato įstatymas.
Prireikus Seimas steigia ir kitas kontrolės institucijas. Jų sistemą ir įgaliojimus nustato įstatymas.

74 straipsnis
Respublikos Prezidentą, Konstitucinio Teismo pirmininką ir teisėjus, Aukščiausiojo Teismo pirmininką ir teisėjus, Apeliacinio teismo pirmininką ir teisėjus, Seimo narius, šiurkščiai pažeidusius Konstituciją arba sulaužiusius priesaiką, taip pat paaiškėjus, jog padarytas nusikaltimas, Seimas 3/5 visų narių balsų dauguma gali pašalinti iš užimamų pareigų ar panaikinti Seimo nario mandatą. Tai atliekama apkaltos proceso tvarka, kurią nustato Seimo statutas.

Asmuo, kurį Seimas už šiurkštų Konstitucijos pažeidimą arba priesaikos sulaužymą apkaltos proceso tvarka pašalino iš užimamų pareigų ar panaikino jo Seimo nario mandatą, gali užimti Konstitucijoje nurodytas pareigas, kurių ėjimo pradžia pagal Konstituciją yra susieta su Konstitucijoje numatytos priesaikos davimu, kai nuo Seimo sprendimo, kuriuo jis buvo pašalintas iš užimamų pareigų ar panaikintas jo Seimo nario mandatas, yra praėję ne mažiau kaip dešimt metų.

Straipsnio pakeitimas:
Nr. XIV-1029, 2022-04-21, paskelbta TAR 2022-04-21, i. k. 2022-08143

75 straipsnis
Seimo skirti ar rinkti pareigūnai, išskyrus Konstitucijos 74 straipsnyje nurodytus asmenis, atleidžiami iš pareigų, kai Seimas visų Seimo narių balsų dauguma pareiškia jais nepasitikėjimą.

76 straipsnis
Seimo struktūrą ir darbo tvarką nustato Seimo statutas. Seimo statutas turi įstatymo galią.
 

VI SKIRSNIS
RESPUBLIKOS PREZIDENTAS

77 straipsnis
Respublikos Prezidentas yra valstybės vadovas.
Jis atstovauja Lietuvos valstybei ir daro visa, kas jam pavesta Konstitucijos ir įstatymų.

78 straipsnis
Respublikos Prezidentu gali būti renkamas Lietuvos pilietis pagal kilmę, ne mažiau kaip trejus pastaruosius metus gyvenęs Lietuvoje, jeigu jam iki rinkimų dienos yra suėję ne mažiau kaip keturiasdešimt metų ir jeigu jis gali būti renkamas Seimo nariu.
Respublikos Prezidentą renka Lietuvos Respublikos piliečiai penkeriems metams, remdamiesi visuotine, lygia ir tiesiogine rinkimų teise, slaptu balsavimu.
Tas pats asmuo Respublikos Prezidentu gali būti renkamas ne daugiau kaip du kartus iš eilės.

79 straipsnis
Kandidatu į Respublikos Prezidentus įregistruojamas Lietuvos Respublikos pilietis, atitinkantis 78 straipsnio pirmosios dalies sąlygas ir surinkęs ne mažiau kaip 20 tūkstančių rinkėjų parašų.
Kandidatų į Respublikos Prezidento vietą skaičius neribojamas.

80 straipsnis
Respublikos Prezidento eiliniai rinkimai vykdomi paskutinį sekmadienį likus dviem mėnesiams iki Respublikos Prezidento kadencijos pabaigos.

81 straipsnis
Išrinktu laikomas tas kandidatas į Respublikos Prezidento vietą, kuris pirmą kartą balsuojant ir dalyvaujant ne mažiau kaip pusei visų rinkėjų, gavo daugiau kaip pusę visų rinkimuose dalyvavusių rinkėjų balsų. Jeigu rinkimuose dalyvavo mažiau kaip pusė visų rinkėjų, išrinktu laikomas tas kandidatas, kuris gavo daugiausia, bet ne mažiau kaip 1/3 visų rinkėjų balsų.
Jeigu pirmajame balsavimo rate nė vienas kandidatas nesurenka reikiamos balsų daugumos, po dviejų savaičių rengiamas pakartotinis balsavimas dėl dviejų kandidatų, gavusių daugiausia balsų. Išrinktu laikomas kandidatas, surinkęs daugiau balsų.
Jeigu pirmajame rate dalyvavo ne daugiau kaip du kandidatai ir nė vienas negavo reikiamo balsų skaičiaus, rengiami pakartotiniai rinkimai.

82 straipsnis
Išrinktas Respublikos Prezidentas savo pareigas pradeda eiti rytojaus dieną pasibaigus Respublikos Prezidento kadencijai, po to kai Vilniuje, dalyvaujant Tautos atstovams – Seimo nariams, prisiekia Tautai būti ištikimas Lietuvos Respublikai ir Konstitucijai, sąžiningai eiti savo pareigas ir būti visiems lygiai teisingas.
Prisiekia ir perrinktas Respublikos Prezidentas.
Respublikos Prezidento priesaikos aktą pasirašo jis pats ir Konstitucinio Teismo pirmininkas, o jo nesant – vienas iš Konstitucinio Teismo teisėjų.

83 straipsnis
Respublikos Prezidentas negali būti Seimo nariu, negali užimti jokių kitų pareigų ir gauti kitokio atlyginimo, išskyrus Respublikos Prezidentui nustatytą atlyginimą ir atlyginimą už kūrybinę veiklą.
Asmuo, išrinktas Respublikos Prezidentu, turi sustabdyti savo veiklą politinėse partijose ir politinėse organizacijose iki naujos Respublikos Prezidento rinkimų kampanijos pradžios.

84 straipsnis
Respublikos Prezidentas:
1) sprendžia pagrindinius užsienio politikos klausimus ir kartu su Vyriausybe vykdo užsienio politiką;
2) pasirašo Lietuvos Respublikos tarptautines sutartis ir teikia jas Seimui ratifikuoti;
3) Vyriausybės teikimu skiria ir atšaukia Lietuvos Respublikos diplomatinius atstovus užsienio valstybėse ir prie tarptautinių organizacijų; priima užsienio valstybių diplomatinių atstovų įgaliojamuosius ir atšaukiamuosius raštus; teikia aukščiausius diplomatinius rangus ir specialius vardus;
4) Seimo pritarimu skiria Ministrą Pirmininką, paveda jam sudaryti Vyriausybę ir tvirtina jos sudėtį;
5) Seimo pritarimu atleidžia Ministrą Pirmininką;
6) priima Vyriausybės grąžinamus įgaliojimus išrinkus naują Seimą ir paveda jai eiti pareigas, kol bus sudaryta nauja Vyriausybė;
7) priima Vyriausybės atsistatydinimą ir prireikus paveda jai toliau eiti pareigas arba paveda vienam iš ministrų eiti Ministro Pirmininko pareigas, kol bus sudaryta nauja Vyriausybė; priima ministrų atsistatydinimą ir gali pavesti jiems eiti pareigas, kol bus paskirtas naujas ministras;
8) Vyriausybei atsistatydinus ar Vyriausybei grąžinus įgaliojimus, ne vėliau kaip per 15 dienų teikia Seimui svarstyti Ministro Pirmininko kandidatūrą;
9) Ministro Pirmininko teikimu skiria ir atleidžia ministrus;
10) nustatyta tvarka skiria ir atleidžia įstatymų numatytus valstybės pareigūnus;
11) teikia Seimui Aukščiausiojo Teismo teisėjų kandidatūras, o paskyrus visus Aukščiausiojo Teismo teisėjus, iš jų teikia Seimui skirti Aukščiausiojo Teismo pirmininką; skiria Apeliacinio teismo teisėjus, o iš jų – Apeliacinio teismo pirmininką, jeigu jų kandidatūroms pritaria Seimas; skiria apygardų ir apylinkių teismų teisėjus ir pirmininkus, keičia jų darbo vietas; įstatymo numatytais atvejais teikia Seimui atleisti teisėjus; Seimo pritarimu skiria ir atleidžia Lietuvos Respublikos generalinį prokurorą;
12) teikia Seimui trijų Konstitucinio Teismo teisėjų kandidatūras, o paskyrus visus Konstitucinio Teismo teisėjus, iš jų teikia Seimui skirti Konstitucinio Teismo pirmininko kandidatūrą;
13) teikia Seimui valstybės kontrolieriaus, Lietuvos banko valdybos pirmininko kandidatūrą; gali teikti Seimui pareikšti nepasitikėjimą jais;
14) Seimo pritarimu skiria ir atleidžia kariuomenės vadą ir saugumo tarnybos vadovą;
15) suteikia aukščiausius karinius laipsnius;
16) ginkluoto užpuolimo, gresiančio valstybės suverenumui ar teritorijos vientisumui, atveju priima sprendimus dėl gynybos nuo ginkluotos agresijos, karo padėties įvedimo, taip pat dėl mobilizacijos ir pateikia šiuos sprendimus tvirtinti artimiausiam Seimo posėdžiui;
17) įstatymo nustatyta tvarka ir atvejais skelbia nepaprastąją padėtį ir pateikia šį sprendimą tvirtinti artimiausiam Seimo posėdžiui;
18) daro Seime metinius pranešimus apie padėtį Lietuvoje, Lietuvos Respublikos vidaus ir užsienio politiką;
19) Konstitucijoje numatytais atvejais šaukia neeilinę Seimo sesiją;
20) skelbia eilinius Seimo rinkimus, o Konstitucijos 58 straipsnio antrojoje dalyje numatytais atvejais – pirmalaikius Seimo rinkimus;
21) įstatymo nustatyta tvarka teikia Lietuvos Respublikos pilietybę;
22) skiria valstybinius apdovanojimus;
23) teikia malonę nuteistiesiems;
24) pasirašo ir skelbia Seimo priimtus įstatymus arba grąžina juos Seimui Konstitucijos 71 straipsnyje nustatyta tvarka.
Straipsnio pakeitimas:
Nr. IX-1378, 2003-03-20, Žin., 2003, Nr. 32-1315 (2003-04-02)

85 straipsnis
Respublikos Prezidentas, įgyvendindamas jam suteiktus įgaliojimus, leidžia aktus-dekretus. Kad Respublikos Prezidento dekretai, nurodyti Konstitucijos 84 straipsnio 3, 15, 17 ir 21 punktuose turėtų galią, jie privalo būti pasirašyti Ministro Pirmininko arba atitinkamo ministro. Atsakomybė už tokį dekretą tenka jį pasirašiusiam Ministrui Pirmininkui arba ministrui.

86 straipsnis
Respublikos Prezidento asmuo neliečiamas: kol eina savo pareigas, jis negali būti suimtas, patrauktas baudžiamojon ar administracinėn atsakomybėn.
Respublikos Prezidentas gali būti prieš laiką pašalintas iš pareigų tik šiurkščiai pažeidęs Konstituciją arba sulaužęs priesaiką, taip pat paaiškėjus, jog padarytas nusikaltimas. Respublikos Prezidento pašalinimo iš pareigų klausimą sprendžia Seimas apkaltos proceso tvarka.

87 straipsnis
Kai Konstitucijos 58 straipsnio antrojoje dalyje numatytais atvejais Respublikos Prezidentas skelbia pirmalaikius Seimo rinkimus, naujai išrinktas Seimas 3/5 visų Seimo narių balsų dauguma per 30 dienų nuo pirmosios posėdžio dienos gali paskelbti pirmalaikius Respublikos Prezidento rinkimus.
Respublikos Prezidentas, pageidaujantis dalyvauti rinkimuose, iš karto įregistruojamas kandidatu.
Tokiuose rinkimuose pakartotinai išrinktas Respublikos Prezidentas laikomas išrinktu antrajai kadencijai, jeigu iki rinkimų praėjo daugiau kaip trys metai jo pirmosios kadencijos laiko. Jeigu praėjo mažiau negu trys metai jo pirmosios kadencijos laiko – Respublikos Prezidentas renkamas tik likusiam pirmosios kadencijos laikui, kuris nelaikomas antrąja kadencija.
Jeigu pirmalaikiai Respublikos Prezidento rinkimai skelbiami jo antrosios kadencijos metu, tai esamas Respublikos Prezidentas gali būti išrinktas tik likusiam antrosios kadencijos laikui.

88 straipsnis
Respublikos Prezidento įgaliojimai nutrūksta, kai:
1) pasibaigia laikas, kuriam jis buvo išrinktas;
2) įvyksta pirmalaikiai Respublikos Prezidento rinkimai;
3) atsistatydina iš pareigų;
4) Respublikos Prezidentas miršta;
5) Seimas jį pašalina iš pareigų apkaltos proceso tvarka;
6) Seimas, atsižvelgdamas į Konstitucinio Teismo išvadą, 3/5 visų Seimo narių balsų dauguma priima nutarimą, kuriuo konstatuojama, kad Respublikos Prezidento sveikatos būklė neleidžia jam eiti savo pareigų.

89 straipsnis
Respublikos Prezidentui mirus, atsistatydinus, pašalinus jį iš pareigų apkaltos proceso tvarka ar tada, kai Seimas nutaria, kad Respublikos Prezidento sveikatos būklė neleidžia jam eiti pareigų, jo pareigas laikinai eina Seimo Pirmininkas. Šiuo atveju Seimo Pirmininkas netenka savo įgaliojimų Seime, kur jo pareigas Seimo pavedimu laikinai eina jo pavaduotojas. Išvardytais atvejais Seimas ne vėliau kaip per 10 dienų privalo paskirti Respublikos Prezidento rinkimus, kurie turi būti surengti ne vėliau kaip per du mėnesius. Seimui negalint susirinkti ir paskelbti Respublikos Prezidento rinkimų, rinkimus skelbia Vyriausybė.
Respublikos Prezidentą, laikinai išvykusį į užsienį arba susirgusį ir dėl to laikinai negalintį eiti pareigų, tuo laiku pavaduoja Seimo Pirmininkas.
Laikinai pavaduodamas Respublikos Prezidentą, Seimo Pirmininkas negali skelbti pirmalaikių Seimo rinkimų, atleisti ar skirti ministrų be Seimo sutikimo. Tuo laikotarpiu Seimas negali svarstyti klausimo dėl nepasitikėjimo Seimo Pirmininku.
Jokiais kitais atvejais ir jokiems kitiems asmenims ar institucijoms negalima vykdyti Respublikos Prezidento įgaliojimų.

90 straipsnis
Respublikos Prezidentas turi rezidenciją. Respublikos Prezidento ir jo rezidencijos finansavimą nustato įstatymas.
 

VII SKIRSNIS
LIETUVOS RESPUBLIKOS VYRIAUSYBĖ

91 straipsnis
Lietuvos Respublikos Vyriausybę sudaro Ministras Pirmininkas ir ministrai.

92 straipsnis
Ministrą Pirmininką Seimo pritarimu skiria ir atleidžia Respublikos Prezidentas.
Ministrus skiria ir atleidžia Ministro Pirmininko teikimu Respublikos Prezidentas.
Ministras Pirmininkas ne vėliau kaip per 15 dienų nuo jo paskyrimo pristato Seimui savo sudarytą ir Respublikos Prezidento patvirtintą Vyriausybę ir pateikia svarstyti jos programą.
Vyriausybė grąžina savo įgaliojimus Respublikos Prezidentui po Seimo rinkimų arba išrinkus Respublikos Prezidentą.
Nauja Vyriausybė gauna įgaliojimus veikti, kai Seimas posėdyje dalyvaujančių Seimo narių balsų dauguma pritaria jos programai.

93 straipsnis
Pradėdami eiti savo pareigas, Ministras Pirmininkas ir ministrai Seime prisiekia būti ištikimi Lietuvos Respublikai, laikytis Konstitucijos ir įstatymų. Priesaikos tekstą nustato Vyriausybės įstatymas.

94 straipsnis
Lietuvos Respublikos Vyriausybė:
1) tvarko krašto reikalus, saugo Lietuvos Respublikos teritorijos neliečiamybę, garantuoja valstybės saugumą ir viešąją tvarką;
2) vykdo įstatymus ir Seimo nutarimus dėl įstatymų įgyvendinimo, taip pat Respublikos Prezidento dekretus;
3) koordinuoja ministerijų ir kitų Vyriausybės įstaigų veiklą;
4) rengia valstybės biudžeto projektą ir teikia jį Seimui; vykdo valstybės biudžetą, teikia Seimui biudžeto įvykdymo apyskaitą;
5) rengia ir teikia Seimui svarstyti įstatymų projektus;
6) užmezga diplomatinius santykius ir palaiko ryšius su užsienio valstybėmis ir tarptautinėmis organizacijomis;
7) vykdo kitas pareigas, kurias Vyriausybei paveda Konstitucija ir kiti įstatymai.

95 straipsnis
Lietuvos Respublikos Vyriausybė valstybės valdymo reikalus sprendžia posėdžiuose visų Vyriausybės narių balsų dauguma priimdama nutarimus. Vyriausybės posėdžiuose taip pat gali dalyvauti valstybės kontrolierius.
Vyriausybės nutarimus pasirašo Ministras Pirmininkas ir tos srities ministras.

96 straipsnis
Lietuvos Respublikos Vyriausybė solidariai atsako Seimui už bendrą Vyriausybės veiklą.
Ministrai, vadovaudami jiems pavestoms valdymo sritims, atsakingi Seimui, Respublikos Prezidentui ir tiesiogiai pavaldūs Ministrui Pirmininkui.

97 straipsnis
Ministras Pirmininkas atstovauja Lietuvos Respublikos Vyriausybei ir vadovauja jos veiklai.
Kol nėra Ministro Pirmininko ar jis negali eiti savo pareigų, Respublikos Prezidentas ne ilgesniam kaip 60 dienų laikui Ministro Pirmininko teikimu paveda vienam iš ministrų jį pavaduoti, o kai tokio teikimo nėra, Respublikos Prezidentas vienam iš ministrų paveda pavaduoti Ministrą Pirmininką.

98 straipsnis
Ministras vadovauja ministerijai, sprendžia ministerijos kompetencijai priklausančius klausimus, taip pat vykdo kitas įstatymų numatytas funkcijas.
Ministrą laikinai gali pavaduoti tik Ministro Pirmininko paskirtas kitas Vyriausybės narys.

99 straipsnis
Ministras Pirmininkas ir ministrai negali užimti jokių kitų renkamų ar skiriamų pareigų, dirbti verslo, komercijos ar kitokiose privačiose įstaigose ar įmonėse, taip pat gauti kitokį atlyginimą, išskyrus jam nustatytą pagal pareigas Vyriausybėje bei užmokestį už kūrybinę veiklą.

100 straipsnis
Ministras Pirmininkas ir ministrai negali būti patraukti baudžiamojon atsakomybėn, suimti, negali būti kitaip suvaržyta jų laisvė be išankstinio Seimo sutikimo, o tarp Seimo sesijų – be išankstinio Respublikos Prezidento sutikimo.

101 straipsnis
Seimo reikalavimu Vyriausybė arba atskiri ministrai turi atsiskaityti Seime už savo veiklą.
Kai pasikeičia daugiau kaip pusė ministrų, Vyriausybė turi iš naujo gauti Seimo įgaliojimus. Priešingu atveju Vyriausybė turi atsistatydinti.
Vyriausybė privalo atsistatydinti taip pat šiais atvejais:
1) kai Seimas du kartus iš eilės nepritaria naujai sudarytos Vyriausybės programai;
2) kai Seimas visų Seimo narių balsų dauguma slaptu balsavimu pareiškia nepasitikėjimą Vyriausybe ar Ministru Pirmininku;
3) kai Ministras Pirmininkas atsistatydina ar miršta;
4) po Seimo rinkimų, kai sudaroma nauja Vyriausybė.
Ministras privalo atsistatydinti, kai nepasitikėjimą juo slaptu balsavimu pareiškia daugiau kaip pusė visų Seimo narių.
Vyriausybės ar ministro atsistatydinimą priima Respublikos Prezidentas.
 

VIII SKIRSNIS
KONSTITUCINIS TEISMAS

102 straipsnis
Konstitucinis Teismas sprendžia, ar įstatymai ir kiti Seimo aktai neprieštarauja Konstitucijai, o Respublikos Prezidento ir Vyriausybės aktai – neprieštarauja Konstitucijai arba įstatymams.
Konstitucinio Teismo statusą ir jo įgaliojimų vykdymo tvarką nustato Lietuvos Respublikos Konstitucinio Teismo įstatymas.

103 straipsnis
Konstitucinį Teismą sudaro 9 teisėjai, skiriami devyneriems metams ir tik vienai kadencijai. Konstitucinis Teismas kas treji metai atnaujinamas vienu trečdaliu. Po tris kandidatus į Konstitucinio Teismo teisėjus skiria Seimas iš kandidatų, kuriuos pateikia Respublikos Prezidentas, Seimo Pirmininkas ir Aukščiausiojo Teismo pirmininkas, o teisėjais juos skiria Seimas.
Konstitucinio Teismo pirmininką iš šio teismo teisėjų skiria Seimas Respublikos Prezidento teikimu.
Konstitucinio Teismo teisėjais gali būti skiriami nepriekaištingos reputacijos Lietuvos Respublikos piliečiai, turintys aukštąjį teisinį išsilavinimą ir ne mažesnį kaip 10 metų teisinio ar mokslinio pedagoginio darbo pagal teisininko specialybę stažą.

104 straipsnis
Konstitucinio Teismo teisėjai, eidami savo pareigas, yra nepriklausomi nuo jokios valstybinės institucijos, asmens ar organizacijos ir vadovaujasi tik Lietuvos Respublikos Konstitucija.
Prieš pradėdami eiti savo pareigas, Konstitucinio Teismo teisėjai Seime prisiekia būti ištikimi Lietuvos Respublikai ir Konstitucijai.
Konstitucinio Teismo teisėjams taikomi darbo ir politinės veiklos apribojimai, nustatyti teismų teisėjams.
Konstitucinio Teismo teisėjai turi tokią pat asmens neliečiamybės teisę kaip ir Seimo nariai.

105 straipsnis
Konstitucinis Teismas nagrinėja ir priima sprendimą, ar neprieštarauja Lietuvos Respublikos Konstitucijai Lietuvos Respublikos įstatymai ir kiti Seimo priimti aktai.
Konstitucinis Teismas taip pat nagrinėja, ar neprieštarauja Konstitucijai ir įstatymams:
1) Respublikos Prezidento aktai;
2) Respublikos Vyriausybės aktai.
Konstitucinis Teismas teikia išvadas:
1) ar nebuvo pažeisti rinkimų įstatymai per Respublikos Prezidento ar Seimo narių rinkimus;
2) ar Respublikos Prezidento sveikatos būklė leidžia jam ir toliau eiti pareigas;
3) ar Lietuvos Respublikos tarptautinės sutartys neprieštarauja Konstitucijai;
4) ar Seimo narių ir valstybės pareigūnų, kuriems pradėta apkaltos byla, konkretūs veiksmai prieštarauja Konstitucijai.

106 straipsnis
Teisę kreiptis į Konstitucinį Teismą dėl 105 straipsnio pirmojoje dalyje nurodytų aktų turi Vyriausybė, ne mažiau kaip 1/5 visų Seimo narių, taip pat teismai.
Dėl Respublikos Prezidento aktų sutikimo su Konstitucija ir įstatymais į Konstitucinį Teismą turi teisę kreiptis ne mažiau kaip 1/5 visų Seimo narių ir teismai.
Dėl Vyriausybės aktų sutikimo su Konstitucija ir įstatymais į Konstitucinį Teismą gali kreiptis ne mažiau kaip 1/5 visų Seimo narių, teismai, taip pat Respublikos Prezidentas.
Kiekvienas asmuo turi teisę kreiptis į Konstitucinį Teismą dėl Konstitucijos 105 straipsnio pirmojoje ir antrojoje dalyse nurodytų aktų, jeigu jų pagrindu priimtas sprendimas pažeidė šio asmens konstitucines teises ar laisves ir šis asmuo išnaudojo visas teisinės gynybos priemones. Šios teisės įgyvendinimo tvarką nustato Konstitucinio Teismo įstatymas.
Respublikos Prezidento teikimas Konstituciniam Teismui ar Seimo nutarimas ištirti, ar aktas sutinka su Konstitucija, sustabdo šio akto galiojimą.
Prašyti Konstitucinio Teismo išvados gali Seimas, o dėl Seimo rinkimų ir tarptautinių sutarčių – ir Respublikos Prezidentas.
Konstitucinis Teismas turi teisę atsisakyti priimti nagrinėti bylą ar rengti išvadą, jeigu kreipimasis grindžiamas ne teisiniais motyvais.
Straipsnio pakeitimas:
Nr. XIII-2004, 2019-03-21, paskelbta TAR 2019-04-02, i. k. 2019-05330

107 straipsnis
Lietuvos Respublikos įstatymas (ar jo dalis) arba kitas Seimo aktas (ar jo dalis), Respublikos Prezidento aktas, Vyriausybės aktas (ar jo dalis) negali būti taikomi nuo tos dienos, kai oficialiai paskelbiamas Konstitucinio Teismo sprendimas, kad atitinkamas aktas (ar jo dalis) prieštarauja Lietuvos Respublikos Konstitucijai.
Konstitucinio Teismo sprendimai klausimais, kuriuos Konstitucija priskiria jo kompetencijai, yra galutiniai ir neskundžiami.
Byloje pagal Konstitucijos 106 straipsnio ketvirtojoje dalyje nurodyto asmens kreipimąsi priimtas Konstitucinio Teismo sprendimas, kad Lietuvos Respublikos įstatymas (ar jo dalis) arba kitas Seimo aktas (ar jo dalis), Respublikos Prezidento aktas, Vyriausybės aktas (ar jo dalis) prieštarauja Konstitucijai, yra pagrindas įstatymo nustatyta tvarka atnaujinti procesą dėl pažeistų to asmens konstitucinių teisių ar laisvių įgyvendinimo.
Remdamasis Konstitucinio Teismo išvadomis, Konstitucijos 105 straipsnio trečiojoje dalyje nurodytus klausimus galutinai sprendžia Seimas.
Straipsnio pakeitimas:
Nr. XIII-2004, 2019-03-21, paskelbta TAR 2019-04-02, i. k. 2019-05330

108 straipsnis
Konstitucinio Teismo teisėjo įgaliojimai nutrūksta, kai:
1) pasibaigia įgaliojimų laikas;
2) jis miršta;
3) atsistatydina;
4) negali eiti savo pareigų dėl sveikatos būklės;
5) Seimas jį pašalina iš pareigų apkaltos proceso tvarka.
 

IX SKIRSNIS
TEISMAS

109 straipsnis
Teisingumą Lietuvos Respublikoje vykdo tik teismai.
Teisėjas ir teismai, vykdydami teisingumą, yra nepriklausomi.
Teisėjai, nagrinėdami bylas, klauso tik įstatymo.
Teismas priima sprendimus Lietuvos Respublikos vardu.

110 straipsnis
Teisėjas negali taikyti įstatymo, kuris prieštarauja Konstitucijai.
Tais atvejais, kai yra pagrindo manyti, kad įstatymas ar kitas teisinis aktas, kuris turėtų būti taikomas konkrečioje byloje, prieštarauja Konstitucijai, teisėjas sustabdo šios bylos nagrinėjimą ir kreipiasi į Konstitucinį Teismą prašydamas spręsti, ar šis įstatymas ar kitas teisinis aktas atitinka Konstituciją.

111 straipsnis
Lietuvos Respublikos teismai yra Lietuvos Aukščiausiasis Teismas, Lietuvos apeliacinis teismas, apygardų ir apylinkių teismai.
Administracinių, darbo, šeimos ir kitų kategorijų byloms nagrinėti pagal įstatymą gali būti įsteigti specializuoti teismai.
Teismai su ypatingais įgaliojimais taikos metu Lietuvos Respublikoje negali būti steigiami.
Teismų sudarymą ir kompetenciją nustato Lietuvos Respublikos teismų įstatymas.

112 straipsnis
Teisėjais Lietuvoje gali būti tik Lietuvos Respublikos piliečiai.
Aukščiausiojo Teismo teisėjus, o iš jų – pirmininką, skiria ir atleidžia Seimas Respublikos Prezidento teikimu.
Apeliacinio teismo teisėjus, o iš jų – pirmininką, skiria Respublikos Prezidentas Seimo pritarimu.
Apylinkių, apygardų ir specializuotų teismų teisėjus ir pirmininkus skiria, jų darbo vietas keičia Respublikos Prezidentas.
Dėl teisėjų paskyrimo, paaukštinimo, perkėlimo ar atleidimo iš pareigų Respublikos Prezidentui pataria speciali įstatymo numatyta teisėjų institucija.
Asmuo, paskirtas teisėju, įstatymo nustatyta tvarka prisiekia būti ištikimas Lietuvos Respublikai, vykdyti teisingumą tik pagal įstatymą.

113 straipsnis
Teisėjas negali užimti jokių kitų renkamų ar skiriamų pareigų, dirbti verslo, komercijos ar kitokiose privačiose įstaigose ar įmonėse. Jis taip pat negali gauti jokio kito atlyginimo, išskyrus teisėjo atlyginimą bei užmokestį už pedagoginę ar kūrybinę veiklą.
Teisėjas negali dalyvauti politinių partijų ir kitų politinių organizacijų veikloje.

114 straipsnis
Valstybinės valdžios ir valdymo institucijų, Seimo narių ir kitų pareigūnų, politinių partijų, politinių ir visuomeninių organizacijų ar piliečių kišimasis į teisėjo ar teismo veiklą draudžiamas ir užtraukia įstatymo numatytą atsakomybę.
Teisėjas negali būti patrauktas baudžiamojon atsakomybėn, suimtas, negali būti kitaip suvaržyta jo laisvė be Seimo, o tarp Seimo sesijų – be Respublikos Prezidento sutikimo.

115 straipsnis
Lietuvos Respublikos teismų teisėjai atleidžiami iš pareigų įstatymo nustatyta tvarka šiais atvejais:
1) savo noru;
2) pasibaigus įgaliojimų laikui arba sulaukę įstatyme nustatyto pensinio amžiaus;
3) dėl sveikatos būklės;
4) išrinkus į kitas pareigas arba jų sutikimu perkėlus į kitą darbą;
5) kai savo poelgiu pažemino teisėjo vardą;
6) kai įsiteisėja juos apkaltinę teismų nuosprendžiai.

116 straipsnis
Aukščiausiojo Teismo pirmininką ir teisėjus, taip pat Apeliacinio teismo pirmininką ir teisėjus už šiurkštų Konstitucijos pažeidimą arba priesaikos sulaužymą, taip pat paaiškėjus, jog padarytas nusikaltimas, Seimas gali pašalinti iš pareigų apkaltos proceso tvarka.

117 straipsnis
Visuose teismuose bylos nagrinėjamos viešai. Teismo posėdis gali būti uždaras – žmogaus asmeninio ar šeimyninio gyvenimo slaptumui apsaugoti, taip pat jeigu viešai nagrinėjama byla gali atskleisti valstybinę, profesinę ar komercinę paslaptį.
Teismo procesas Lietuvos Respublikoje vyksta valstybine kalba.
Asmenims, nemokantiems lietuvių kalbos, garantuojama teisė dalyvauti tardymo ir teisminiuose veiksmuose per vertėją.

118 straipsnis
Ikiteisminį tyrimą organizuoja ir jam vadovauja, valstybinį kaltinimą baudžiamosiose bylose palaiko prokuroras.
Prokuroras įstatymo nustatytais atvejais gina asmens, visuomenės ir valstybės teises bei teisėtus interesus.
Prokuroras, vykdydamas savo funkcijas, yra nepriklausomas ir klauso tik įstatymo.
Lietuvos Respublikos prokuratūra yra Generalinė prokuratūra ir teritorinės prokuratūros.
Generalinį prokurorą skiria ir atleidžia Respublikos Prezidentas Seimo pritarimu.
Prokurorų skyrimo ir atleidimo tvarką, jų statusą nustato įstatymas.
Straipsnio pakeitimas:
Nr. IX-1379, 2003-03-20, Žin., 2003, Nr. 32-1316 (2003-04-02)
 

X SKIRSNIS
VIETOS SAVIVALDA IR VALDYMAS

119 straipsnis
Savivaldos teisė laiduojama įstatymo numatytiems valstybės teritorijos administraciniams vienetams. Ji įgyvendinama per savivaldybių tarybas ir savivaldybių merus.

Savivaldybių tarybų nariais Lietuvos Respublikos piliečius ir kitus nuolatinius administracinio vieneto gyventojus, savivaldybių merais – Lietuvos Respublikos piliečius pagal įstatymą ketveriems metams renka Lietuvos Respublikos piliečiai ir kiti nuolatiniai administracinio vieneto gyventojai, remdamiesi visuotine, lygia ir tiesiogine rinkimų teise, slaptu balsavimu.

Savivaldos institucijų organizavimo ir veiklos tvarką nustato įstatymas.

Straipsnio pakeitimai:
Nr. VIII-32, 1996-12-12, Žin., 1996, Nr. 122-2863 (1996-12-18), i. k. 0961010ISTA0VIII-32
Nr. IX-959, 2002-06-20, Žin., 2002, Nr. 65-2629 (2002-06-28), i. k. 1021010ISTA00IX-959
Nr. XIV-1028, 2022-04-21, paskelbta TAR 2022-04-21, i. k. 2022-08142

120 straipsnis
Valstybė remia savivaldybes.
Savivaldybės pagal Konstitucijos bei įstatymų apibrėžtą kompetenciją veikia laisvai ir savarankiškai.

121 straipsnis
Savivaldybės sudaro ir tvirtina savo biudžetą.
Savivaldybių tarybos turi teisę įstatymo numatytose ribose ir tvarka nustatyti vietines rinkliavas, savo biudžeto sąskaita savivaldybių tarybos gali numatyti mokesčių bei rinkliavų lengvatas.

122 straipsnis
Savivaldybių tarybos ir savivaldybių merai dėl jų teisių pažeidimo turi teisę kreiptis į teismą.

Straipsnio pakeitimas:
Nr. XIV-1028, 2022-04-21, paskelbta TAR 2022-04-21, i. k. 2022-08142

123 straipsnis
Aukštesniuosiuose administraciniuose vienetuose įstatymo nustatyta tvarka valdymą organizuoja Vyriausybė.
Ar savivaldybės laikosi Konstitucijos ir įstatymų, ar vykdo Vyriausybės sprendimus, prižiūri Vyriausybės skiriami atstovai.
Vyriausybės atstovo įgaliojimus ir jų vykdymo tvarką nustato įstatymas.
Įstatymo numatytais atvejais ir tvarka savivaldybės teritorijoje Seimas gali laikinai įvesti tiesioginį valdymą.

124 straipsnis
Savivaldybių tarybų ir savivaldybių merų aktai ar veiksmai, pažeidžiantys piliečių ar organizacijų teises, gali būti skundžiami teisme.

Straipsnio pakeitimas:
Nr. XIV-1028, 2022-04-21, paskelbta TAR 2022-04-21, i. k. 2022-08142
 

XI SKIRSNIS
FINANSAI IR VALSTYBĖS BIUDŽETAS

125 straipsnis
Lietuvos Respublikoje centrinis bankas yra Lietuvos bankas, kuris nuosavybės teise priklauso Lietuvos valstybei.
Lietuvos banko organizavimo ir veiklos tvarką, taip pat įgaliojimus ir Lietuvos banko valdybos pirmininko teisinį statusą bei jo atleidimo pagrindus nustato įstatymas.
Straipsnio pakeitimas:
Nr. X-572, 2006-04-25, Žin., 2006, Nr. 48-1701 (2006-04-29)
Pastaba. Pripažinti, kad Lietuvos Respublikos Konstitucijos 125 straipsnio pakeitimo įstatymas (2006 m. balandžio 25 d. redakcija; Žin., 2006, Nr. 48-1701) pagal priėmimo tvarką prieštarauja Lietuvos Respublikos Konstitucijos 147 straipsnio 1 daliai.
Lietuvos Respublikos Konstitucinis Teismas, Nutarimas
2014-01-24, skelbtas 2014-01-24, ident. kodas 2014-00478

126 straipsnis
Lietuvos bankui vadovauja banko valdyba, kurią sudaro pirmininkas, jo pavaduotojai ir nariai.
Lietuvos banko valdybos pirmininką skiria penkeriems metams Seimas Respublikos Prezidento teikimu.

127 straipsnis
Lietuvos biudžetinę sistemą sudaro savarankiškas Lietuvos Respublikos valstybės biudžetas, taip pat savarankiški vietos savivaldybių biudžetai.
Valstybės biudžeto pajamos formuojamos iš mokesčių, privalomų mokėjimų, rinkliavų, pajamų iš valstybinio turto ir kitų įplaukų.
Mokesčius, kitas įmokas į biudžetus ir rinkliavas nustato Lietuvos Respublikos įstatymai.

128 straipsnis
Sprendimus dėl valstybinės paskolos ir valstybės kitų esminių turtinių įsipareigojimų priima Seimas Vyriausybės siūlymu.
Valstybinio turto valdymo, naudojimo ir disponavimo tvarką nustato įstatymas.

129 straipsnis
Biudžetiniai metai prasideda sausio 1 dieną ir baigiasi gruodžio 31 dieną.

130 straipsnis
Valstybės biudžeto projektą sudaro Vyriausybė ir pateikia Seimui ne vėliau kaip prieš 75 dienas iki biudžetinių metų pabaigos.

131 straipsnis
Valstybės biudžeto projektą svarsto Seimas ir tvirtina įstatymu iki naujųjų biudžetinių metų pradžios.
Svarstydamas biudžeto projektą, Seimas gali didinti išlaidas tik nurodydamas šių išlaidų finansavimo šaltinius. Negalima mažinti įstatymų numatytų išlaidų, kol tie įstatymai nepakeisti.

132 straipsnis
Jeigu valstybės biudžetas laiku nepatvirtinamas, jo išlaidos biudžetinių metų pradžioje kiekvieną mėnesį negali viršyti praėjusių metų valstybės biudžeto 1/12 išlaidų.
Biudžetiniais metais Seimas gali pakeisti biudžetą. Jis keičiamas pagal tą pačią tvarką, pagal kurią sudaromas, priimamas ir patvirtinamas. Prireikus Seimas gali patvirtinti papildomą biudžetą.
 

XII SKIRSNIS
VALSTYBĖS KONTROLĖ

133 straipsnis
Valstybės kontrolės sistemą ir įgaliojimus nustato įstatymas.
Valstybės kontrolei vadovauja valstybės kontrolierius, kurį penkeriems metams Respublikos Prezidento teikimu skiria Seimas.
Valstybės kontrolierius, pradėdamas eiti pareigas, prisiekia. Priesaiką nustato įstatymas.

134 straipsnis
Valstybės kontrolė prižiūri, ar teisėtai valdomas ir naudojamas valstybės turtas ir kaip vykdomas valstybės biudžetas.
Valstybės kontrolierius teikia Seimui išvadą apie metinę biudžeto įvykdymo apyskaitą.
 

XIII SKIRSNIS
UŽSIENIO POLITIKA IR VALSTYBĖS GYNIMAS

135 straipsnis
Lietuvos Respublika, įgyvendindama užsienio politiką, vadovaujasi visuotinai pripažintais tarptautinės teisės principais ir normomis, siekia užtikrinti šalies saugumą ir nepriklausomybę, piliečių gerovę ir pagrindines jų teises bei laisves, prisideda prie teise ir teisingumu pagrįstos tarptautinės tvarkos kūrimo.
Lietuvos Respublikoje karo propaganda draudžiama.

136 straipsnis
Lietuvos Respublika dalyvauja tarptautinėse organizacijose, jeigu tai neprieštarauja Valstybės interesams ir jos nepriklausomybei.

137 straipsnis
Lietuvos Respublikos teritorijoje negali būti masinio naikinimo ginklų ir užsienio valstybių karinių bazių.

138 straipsnis
Seimas ratifikuoja ar denonsuoja šias Lietuvos Respublikos tarptautines sutartis:
1) dėl Lietuvos Respublikos valstybės sienų pakeitimo;
2) dėl politinio bendradarbiavimo su užsienio valstybėmis, tarpusavio pagalbos, taip pat su valstybės gynyba susijusias gynybinio pobūdžio sutartis;
3) dėl atsisakymo naudoti jėgą ar grasinti jėga, taip pat taikos sutartis;
4) dėl Lietuvos Respublikos ginkluotųjų pajėgų buvimo ir jų statuso užsienio valstybių teritorijose;
5) dėl Lietuvos Respublikos dalyvavimo universaliose tarptautinėse organizacijose bei regioninėse tarptautinėse organizacijose;
6) daugiašales arba ilgalaikes ekonomines sutartis.
Įstatymuose, taip pat tarptautinėse sutartyse gali būti numatyti ir kiti atvejai, kai Seimas ratifikuoja Lietuvos Respublikos tarptautines sutartis.
Tarptautinės sutartys, kurias ratifikavo Lietuvos Respublikos Seimas, yra sudedamoji Lietuvos Respublikos teisinės sistemos dalis.

139 straipsnis
Lietuvos valstybės gynimas nuo užsienio ginkluoto užpuolimo – kiekvieno Lietuvos Respublikos piliečio teisė ir pareiga.
Įstatymo nustatyta tvarka Lietuvos Respublikos piliečiai privalo atlikti karo ar alternatyviąją krašto apsaugos tarnybą.
Krašto apsaugos organizavimą nustato įstatymai.

140 straipsnis
Svarbiausius valstybės gynybos klausimus svarsto ir koordinuoja Valstybės gynimo taryba, į kurią įeina Respublikos Prezidentas, Ministras Pirmininkas, Seimo Pirmininkas, krašto apsaugos ministras ir kariuomenės vadas. Valstybės gynimo tarybai vadovauja Respublikos Prezidentas. Jos sudarymo, veiklos tvarką ir įgaliojimus nustato įstatymas.
Vyriausiasis valstybės ginkluotųjų pajėgų vadas yra Respublikos Prezidentas.
Už valstybės ginkluotųjų pajėgų tvarkymą ir vadovavimą joms Seimui yra atsakingi Vyriausybė, krašto apsaugos ministras, kariuomenės vadas. Krašto apsaugos ministru negali būti neišėjęs į atsargą karys.

141 straipsnis
Asmenys, atliekantys tikrąją karo arba alternatyviąją tarnybą, taip pat neišėję į atsargą krašto apsaugos sistemos, policijos ir vidaus tarnybos karininkai, puskarininkiai ir liktiniai, kitų sukarintų ir saugumo tarnybų apmokami pareigūnai negali būti Seimo nariais, savivaldybių tarybų nariais ir savivaldybių merais. Jie negali užimti renkamų ar skiriamų pareigų civilinėje valstybinėje tarnyboje, dalyvauti politinių partijų ir politinių organizacijų veikloje.

Straipsnio pakeitimas:
Nr. XIV-1028, 2022-04-21, paskelbta TAR 2022-04-21, i. k. 2022-08142

142 straipsnis
Seimas įveda karo padėtį, skelbia mobilizaciją ar demobilizaciją, priima sprendimą panaudoti ginkluotąsias pajėgas, kai prireikia ginti Tėvynę arba vykdyti Lietuvos valstybės tarptautinius įsipareigojimus.
Ginkluoto užpuolimo atveju, kai kyla grėsmė valstybės suverenumui ar teritorijos vientisumui, Respublikos Prezidentas nedelsdamas priima sprendimą dėl gynybos nuo ginkluotos agresijos, įveda karo padėtį visoje Valstybėje ar jos dalyje, skelbia mobilizaciją ir teikia šiuos sprendimus tvirtinti artimiausiam Seimo posėdžiui, o tarp Seimo sesijų – nedelsdamas šaukia neeilinę Seimo sesiją. Seimas patvirtina arba panaikina Respublikos Prezidento sprendimą.

143 straipsnis
Jeigu karo veiksmų metu turi būti rengiami eiliniai rinkimai, Seimas arba Respublikos Prezidentas priima sprendimą pratęsti Seimo, Respublikos Prezidento ar savivaldybių tarybų ir savivaldybių merų įgaliojimus. Šiuo atveju rinkimai turi būti skiriami ne vėliau kaip po trijų mėnesių karui pasibaigus.

Straipsnio pakeitimas:
Nr. XIV-1028, 2022-04-21, paskelbta TAR 2022-04-21, i. k. 2022-08142

144 straipsnis
Jeigu Valstybėje iškyla grėsmė konstitucinei santvarkai ar visuomenės rimčiai, Seimas gali visoje valstybės teritorijoje ar jos dalyje įvesti nepaprastąją padėtį. Jos trukmė – iki šešių mėnesių.
Tarp Seimo sesijų neatidėliotinais atvejais tokį sprendimą turi teisę priimti Respublikos Prezidentas, kartu šaukdamas neeilinę Seimo sesiją svarstyti šio klausimo. Seimas patvirtina arba panaikina Respublikos Prezidento sprendimą.
Nepaprastąją padėtį reguliuoja įstatymas.

145 straipsnis
Įvedus karo ar nepaprastąją padėtį, laikinai gali būti apribojamos teisės ir laisvės, nurodytos Konstitucijos 22, 24, 25, 32, 35 ir 36 straipsniuose.

146 straipsnis
Valstybė globoja ir aprūpina karius, kurie eidami karo tarnybą nustoja sveikatos, taip pat karo tarnybą einant žuvusių ar mirusių karių šeimas.
Valstybė aprūpina ir piliečius, kurie gindami Valstybę nustojo sveikatos, taip pat šeimas tų piliečių, kurie gindami Valstybę žuvo ar mirė.
 

XIV SKIRSNIS
KONSTITUCIJOS KEITIMAS

147 straipsnis
Sumanymą keisti ar papildyti Lietuvos Respublikos Konstituciją turi teisę pateikti Seimui ne mažesnė kaip 1/4 visų Seimo narių grupė arba ne mažiau kaip 300 tūkstančių rinkėjų.
Nepaprastosios padėties ar karo padėties metu Konstitucija negali būti taisoma.

148 straipsnis
Konstitucijos 1 straipsnio nuostata „Lietuvos valstybė yra nepriklausoma demokratinė respublika“ gali būti pakeista tik referendumu, jeigu už tai pasisakytų ne mažiau kaip 3/4 Lietuvos piliečių, turinčių rinkimų teisę.
Tik referendumu gali būti keičiamos pirmojo skirsnio „Lietuvos valstybė“ bei keturioliktojo skirsnio „Konstitucijos keitimas“ nuostatos.
Konstitucijos pataisos dėl kitų Konstitucijos skirsnių turi būti svarstomos ir dėl jų balsuojama Seime du kartus. Tarp šių balsavimų turi būti daroma ne mažesnė kaip trijų mėnesių pertrauka. Įstatymo projektas dėl Konstitucijos keitimo laikomas Seimo priimtu, jeigu kiekvieno balsavimo metu už tai balsavo ne mažiau kaip 2/3 visų Seimo narių.
Nepriimta Konstitucijos pataisa Seimui iš naujo svarstyti gali būti teikiama ne anksčiau kaip po metų.

149 straipsnis
Priimtą įstatymą dėl Konstitucijos keitimo pasirašo Respublikos Prezidentas ir ne vėliau kaip per 5 dienas oficialiai paskelbia.
Jeigu nurodytu laiku tokio įstatymo Respublikos Prezidentas nepasirašo ir nepaskelbia, šis įstatymas įsigalioja, kai jį pasirašo ir oficialiai paskelbia Seimo Pirmininkas.
Įstatymas dėl Konstitucijos keitimo įsigalioja ne anksčiau kaip po vieno mėnesio nuo jo priėmimo.
 

BAIGIAMIEJI NUOSTATAI

150 straipsnis
Lietuvos Respublikos Konstitucijos sudedamąja dalimi yra:
1991 m. vasario 11 d. Konstitucinis įstatymas „Dėl Lietuvos valstybės“;
1992 m. birželio 8 d. Konstitucinis aktas „Dėl Lietuvos Respublikos nesijungimo į postsovietines Rytų sąjungas“;
1992 m. spalio 25 d. Įstatymas „Dėl Lietuvos Respublikos Konstitucijos įsigaliojimo tvarkos”;
2004 m. liepos 13 d. Konstitucinis aktas „Dėl Lietuvos Respublikos narystės Europos Sąjungoje“.
Straipsnio pakeitimas:
Nr. IX-2343, 2004-07-13, Žin., 2004, Nr. 111-4123 (2004-07-17)

151 straipsnis
Ši Lietuvos Respublikos Konstitucija įsigalioja kitą dieną po referendumo rezultatų oficialaus paskelbimo ir su sąlyga, jeigu referendume jai pritars daugiau kaip pusė visų Lietuvos Respublikos piliečių, turinčių rinkimų teisę.

152 straipsnis
Šios Konstitucijos ir jos atskirų nuostatų įsigaliojimo tvarką reglamentuoja Lietuvos Respublikos įstatymas „Dėl Lietuvos Respublikos Konstitucijos įsigaliojimo tvarkos“, kuris priimamas referendumu kartu su šia Lietuvos Respublikos Konstitucija.

153 straipsnis
Kai ši Lietuvos Respublikos Konstitucija bus priimta referendumu, Lietuvos Respublikos Seimas iki 1993 metų spalio 25 dienos 3/5 visų Seimo narių balsų dauguma gali pakeisti Lietuvos Respublikos Konstitucijos nuostatas, kurios yra 47, 55, 56 straipsniuose, 58 straipsnio antrosios dalies 2 punkte, 65, 68, 69 straipsniuose, 84 straipsnio 11 ir 12 punktuose, 87 straipsnio pirmojoje dalyje, 96, 103, 118 straipsniuose, 119 straipsnio ketvirtojoje dalyje.

154 straipsnis
Referendumu priimtą Lietuvos Respublikos Konstituciją ir Lietuvos Respublikos įstatymą „Dėl Lietuvos Respublikos Konstitucijos įsigaliojimo tvarkos“ pasirašo ir ne vėliau kaip per 15 dienų skelbia Lietuvos Respublikos Aukščiausiosios Tarybos Pirmininkas.

LIETUVOS RESPUBLIKOS
AUKŠČIAUSIOSIOS TARYBOS PIRMININKAS
VYTAUTAS LANDSBERGIS

Vilnius, 1992 m. lapkričio 6 d.
 

 


LIETUVOS RESPUBLIKOS KONSTITUCIJOS SUDEDAMOJI DALIS
 

Į pradžią
Į turinį

 LIETUVOS RESPUBLIKOS KONSTITUCINIS ĮSTATYMAS
DĖL LIETUVOS VALSTYBĖS

Lietuvos Respublikos Aukščiausioji Taryba,

atsižvelgdama į tai, kad daugiau kaip trys ketvirtadaliai Lietuvos gyventojų, turinčių aktyviąją rinkimų teisę, 1991 m. vasario 9 d. per visuotinę apklausą (plebiscitą) slaptu balsavimu pasisakė už tai, kad „Lietuvos valstybė būtų nepriklausoma demokratinė respublika“,

pažymėdama, kad šiuo suvereninių galių ir valios pareiškimu Lietuvos tauta vėl patvirtino savo nekintamą nuostatą dėl nepriklausomos Lietuvos valstybės,

suprasdama plebiscito rezultatus kaip visuotinį pasiryžimą stiprinti ir ginti Lietuvos nepriklausomybę bei kurti demokratinę respubliką ir

vykdydama Lietuvos tautos valią,

priima ir iškilmingai skelbia šį įstatymą.

1 straipsnis.

Teiginys „Lietuvos valstybė yra nepriklausoma demokratinė respublika“ yra Lietuvos Respublikos konstitucinė norma ir pamatinis valstybės principas.

2 straipsnis.

Šio įstatymo pirmajame straipsnyje suformuluota konstitucinė norma ir pamatinis valstybės principas gali būti pakeisti tik Lietuvos tautos visuotinės apklausos (plebiscito) būdu, jeigu už tai pasisakytų ne mažiau kaip trys ketvirtadaliai Lietuvos piliečių, turinčių aktyviąją rinkimų teisę.

LIETUVOS RESPUBLIKOS
AUKŠČIAUSIOSIOS TARYBOS PIRMININKAS
V. LANDSBERGIS

Vilnius, 1991 m. vasario 11 d.
Nr. I-1051

 

LIETUVOS RESPUBLIKOS KONSTITUCINIS AKTAS
DĖL LIETUVOS RESPUBLIKOS NESIJUNGIMO Į POSTSOVIETINES RYTŲ SĄJUNGAS

Lietuvos Respublikos Aukščiausioji Taryba,

remdamasi 1918 m. vasario 16 d. ir 1990 m. kovo 11 d. aktais dėl Lietuvos nepriklausomos valstybės atkūrimo ir 1991 m. vasario 9 d. visos tautos pareikšta valia ir

matydama pastangas bet kokiu pavidalu išsaugoti buvusią SSR Sąjungą su visais jos užkariavimais ir ketinimus įtraukti Lietuvą į postsovietinio Rytų bloko gynybines, ekonomines, finansines ir kitokias „erdves“,

n u t a r i a:

1. Puoselėti abipusiškai naudingus ryšius su kiekviena valstybe, anksčiau buvusia SSRS sudėtyje, tačiau niekada ir jokiu pavidalu nesijungti į jokias buvusios SSRS pagrindu kuriamas naujas politines, karines, ekonomines ar kitokias valstybių sąjungas bei sandraugas.
2. Veikla, kuria siekiama įtraukti Lietuvos valstybę į šio Konstitucinio akto pirmajame straipsnyje nurodytas valstybių sąjungas ar sandraugas, yra laikoma priešiška Lietuvos nepriklausomybei ir atsakomybė už ją nustatoma pagal įstatymus.
3. Lietuvos Respublikos teritorijoje negali būti jokių Rusijos, Nepriklausomų Valstybių Sandraugos ar į ją įeinančių valstybių karinių bazių ir kariuomenės dalinių.

LIETUVOS RESPUBLIKOS
AUKŠČIAUSIOSIOS TARYBOS PIRMININKAS
VYTAUTAS LANDSBERGIS

Vilnius, 1992 m. birželio 8 d.
Nr. I-2622

 

LIETUVOS RESPUBLIKOS ĮSTATYMAS
DĖL LIETUVOS RESPUBLIKOS KONSTITUCIJOS ĮSIGALIOJIMO TVARKOS

1 straipsnis

Įsigaliojus Lietuvos Respublikos Konstitucijai, netenka galios Lietuvos Respublikos Laikinasis Pagrindinis Įstatymas.

2 straipsnis

Įstatymai, kiti teisiniai aktai ar jų dalys, galioję Lietuvos Respublikos teritorijoje iki Lietuvos Respublikos Konstitucijos priėmimo, galioja tiek, kiek jie neprieštarauja Konstitucijai ir šiam įstatymui, ir galios tol, kol nebus pripažinti netekusiais galios ar suderinti su Konstitucijos nuostatomis.

3 straipsnis

Lietuvos Respublikos įstatymų nuostatos, reglamentuojančios Lietuvos Respublikos aukščiausiųjų valstybinės valdžios ir valdymo institucijų, deputatų, savivaldybių tarybų statusus, galioja tol, kol išrinktas Seimas nenuspręs ko kita.

4 straipsnis

Lietuvos Respublikos Aukščiausiosios Tarybos ir jos deputatų įgaliojimai baigiasi nuo tada, kai išrinktas Lietuvos Respublikos Seimas susirenka į pirmąjį posėdį.
Lietuvos Respublikos Seimo nariai į posėdį renkasi trečiąją darbo dieną po to, kai Lietuvos Respublikos Vyriausioji rinkimų komisija po abiejų rinkimų ratų oficialiai paskelbs apie tai, kad išrinkta ne mažiau kaip 3/5 visų Seimo narių.

5 straipsnis

Nustatomas toks Lietuvos Respublikos Seimo nario priesaikos tekstas:
„Aš, (vardas, pavardė),
prisiekiu būti ištikimas Lietuvos Respublikai;
prisiekiu gerbti ir vykdyti jos Konstituciją ir įstatymus, saugoti jos žemių vientisumą;
prisiekiu visomis išgalėmis stiprinti Lietuvos nepriklausomybę, sąžiningai tarnauti Tėvynei, demokratijai, Lietuvos žmonių gerovei.
Tepadeda man Dievas!“
Prisiekti leidžiama ir be paskutiniojo sakinio.

6 straipsnis

Laikotarpiu, kol dar nėra Respublikos Prezidento, ši teisinė situacija tolygi tai, kuri yra numatyta Lietuvos Respublikos Konstitucijos 89 straipsnyje.
Prireikus Seimas gali pratęsti 89 straipsnyje numatytus terminus daugiau kaip pusės visų Seimo narių balsų dauguma, bet ne ilgiau kaip keturiems mėnesiams.

7 straipsnis

Lietuvos Respublikos Konstitucinio Teismo teisėjai, o iš jų – Konstitucinio Teismo pirmininkas, turi būti paskirti ne vėliau kaip per vieną mėnesį po Respublikos Prezidento išrinkimo.
Pirmą kartą skiriant Konstitucinio Teismo teisėjus, trys iš jų skiriami trejiems metams, trys – šešeriems ir trys – devyneriems.
Respublikos Prezidentas, Seimo Pirmininkas ir Aukščiausiojo Teismo pirmininkas, siūlydami skirti Konstitucinio Teismo teisėjus, nurodo, kuriuos iš jų skirti trejiems, šešeriems ir devyneriems metams.
Konstitucinio Teismo teisėjai, kurie bus skiriami trejiems ir šešeriems metams, po ne mažesnės kaip trejų metų pertraukos gali užimti šias pareigas dar vieną kadenciją.

8 straipsnis

Lietuvos Respublikos Konstitucijos 20 straipsnio trečiosios dalies nuostatos pradedamos taikyti nuo tada, kai bus suderinti Lietuvos Respublikos baudžiamojo proceso įstatymai su šia Konstitucija.

LIETUVOS RESPUBLIKOS
AUKŠČIAUSIOSIOS TARYBOS PIRMININKAS
VYTAUTAS LANDSBERGIS

Vilnius, 1992 m. lapkričio 6 d.

 

LIETUVOS RESPUBLIKOS KONSTITUCINIS AKTAS
DĖL LIETUVOS RESPUBLIKOS NARYSTĖS EUROPOS SĄJUNGOJE

Lietuvos Respublikos Seimas,

vykdydamas Lietuvos Respublikos piliečių valią, pareikštą 2003 m. gegužės 10 ir 11 dienomis įvykusiame referendume dėl Lietuvos Respublikos narystės Europos Sąjungoje,

reikšdamas įsitikinimą, kad Europos Sąjunga gerbia žmogaus teises ir pagrindines laisves, o Lietuvos narystė Europos Sąjungoje prisidės prie žmogaus teisių ir laisvių efektyvesnio užtikrinimo,

pažymėdamas, kad Europos Sąjunga gerbia savo valstybių narių nacionalinį tapatumą ir konstitucines tradicijas,

siekdamas užtikrinti visateisį Lietuvos Respublikos dalyvavimą Europos integracijoje bei Lietuvos Respublikos saugumą ir jos piliečių gerovę,

2003 m. rugsėjo 16 d. ratifikavęs Belgijos Karalystės, Danijos Karalystės, Vokietijos Federacinės Respublikos, Graikijos Respublikos, Ispanijos Karalystės, Prancūzijos Respublikos, Airijos, Italijos Respublikos, Liuksemburgo Didžiosios Hercogystės, Nyderlandų Karalystės, Austrijos Respublikos, Portugalijos Respublikos, Suomijos Respublikos, Švedijos Karalystės, Jungtinės Didžiosios Britanijos ir Šiaurės Airijos Karalystės (Europos Sąjungos valstybių narių) ir Čekijos Respublikos, Estijos Respublikos, Kipro Respublikos, Latvijos Respublikos, Lietuvos Respublikos, Vengrijos Respublikos, Maltos Respublikos, Lenkijos Respublikos, Slovėnijos Respublikos, Slovakijos Respublikos sutartį dėl Čekijos Respublikos, Estijos Respublikos, Kipro Respublikos, Latvijos Respublikos, Lietuvos Respublikos, Vengrijos Respublikos, Maltos Respublikos, Lenkijos Respublikos, Slovėnijos Respublikos ir Slovakijos Respublikos stojimo į Europos Sąjungą, pasirašytą 2003 m. balandžio 16 d. Atėnuose,

priima ir skelbia šį Konstitucinį aktą:

1. Lietuvos Respublika, būdama Europos Sąjungos valstybe nare, dalijasi ar patiki Europos Sąjungai valstybės institucijų kompetenciją sutartyse, kuriomis yra grindžiama Europos Sąjunga, numatytose srityse ir tiek, kad kartu su kitomis Europos Sąjungos valstybėmis narėmis bendrai vykdytų narystės įsipareigojimus šiose srityse, taip pat naudotųsi narystės teisėmis.

2. Europos Sąjungos teisės normos yra sudedamoji Lietuvos Respublikos teisinės sistemos dalis. Jeigu tai kyla iš sutarčių, kuriomis grindžiama Europos Sąjunga, Europos Sąjungos teisės normos taikomos tiesiogiai, o teisės normų kolizijos atveju jos turi viršenybę prieš Lietuvos Respublikos įstatymus ir kitus teisės aktus.

3. Vyriausybė informuoja Seimą apie pasiūlymus priimti Europos Sąjungos teisės aktus. Dėl pasiūlymų priimti Europos Sąjungos teisės aktus, reglamentuojančius sritis, kurios pagal Lietuvos Respublikos Konstituciją susijusios su Seimo kompetencija, Vyriausybė konsultuojasi su Seimu. Seimas gali rekomenduoti Vyriausybei Lietuvos Respublikos poziciją dėl šių pasiūlymų. Seimo Europos reikalų komitetas ir Užsienio reikalų komitetas Seimo statuto nustatyta tvarka Vyriausybei gali pateikti Seimo nuomonę dėl pasiūlymų priimti Europos Sąjungos teisės aktus. Vyriausybė įvertina Seimo ar jo komitetų teikiamas rekomendacijas ar nuomones ir informuoja Seimą apie jų vykdymą teisės aktų nustatyta tvarka.

4. Vyriausybė pasiūlymus priimti Europos Sąjungos teisės aktus nagrinėja teisės aktų nustatyta tvarka. Dėl šių pasiūlymų Vyriausybė gali priimti sprendimus ar rezoliucijas, kurių priėmimui netaikomos Konstitucijos 95 straipsnio nuostatos.

 

Lietuvos Respublikos Konstitucijos papildymo Konstituciniu aktu „Dėl Lietuvos Respublikos narystės Europos Sąjungoje“ ir Lietuvos Respublikos Konstitucijos 150 straipsnio papildymo įstatymas Nr. IX-2343, 2004 m. liepos 13 d. Žin., 2004, Nr. 111-4123